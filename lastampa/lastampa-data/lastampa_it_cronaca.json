{"title": " Torino, Burger King sotto assedio all’Università: cariche della polizia, denunciati tre studenti ", "url": "https://www.lastampa.it/2019/01/24/cronaca/torino-burger-king-sotto-assedio-alluniversit-IcpE3tohw9OVbNGBRlke7I/pagina.html", "review": "", "content": "<p> <p>Burger King assediato da circa 100 manifestanti. Tensioni con le forze dell’ordine alla manifestazione indetta dai militanti del movimento «Noi Restiamo» contro l’apertura di un fast food dentro la palazzina Aldo Moro dell’Università degli Studi di Torino. <p> <p> <p> <p>  <p> <p> <p> <p> <p><p> <p> <p><p> <p>", "time": "2019-01-24T14:21:30+01:00", "type": "cronaca"}
{"title": " Meteo, neve a Torino: rischio gelate soprattutto in collina ", "url": "https://www.lastampa.it/2019/01/23/cronaca/meteo-neve-a-torino-rischio-gelate-soprattutto-in-collina-uRclxOx77RFoQiqBAvccdJ/pagina.html", "review": "", "content": "<p> <p>Nevica a Torino e in buona parte del sud del Piemonte. Nel capoluogo i primi fiocchi hanno cominciato a cadere poco dopo mezzogiorno. Sono previsti - informa la Polizia Municipale sulla base delle previsioni della Società Meterologica Italiana - 2-3 cm in pianura, 5 in collina sopra i 400 metri di altitudine. <p> <p> <p> <p>  <p> <p> <p> <p> <p><p> <p> <p><p> <p>", "time": "2019-01-23T14:25:19+01:00", "type": "cronaca"}
{"title": " Nasce alla Holden la prima Università della Scrittura in Europa ", "url": "https://www.lastampa.it/2019/01/23/cronaca/nasce-alla-holden-la-prima-universit-della-scrittura-in-europa-IkRKrsDOHWPj8qhggdYKCM/pagina.html", "review": "", "content": "<p> <p>Nasce l’Università della Scrittura: si chiama Academy, ed è «made in Holden». È la prima in Europa. L’ha pensata e voluta lo scrittore Alessandro Baricco. Dura tre anni, costa 30 mila euro in tutto (ma ci sono le borse di studio e i prestiti d’onore) e sono ammessi solo 100 studenti dai 18 ai 30 anni: «Per la prima volta quindi ci saranno voti ed esami e il titolo di studio sarà equipollente a una laurea triennale in Discipline dell’arte, della musica e dello spettacolo, il Dams». <p> <p> Sette le discipline da approfondire: Armonia, Design della mente, Figure, Instabilità, Intensità, Linguaggi, Sequenze. Ma si studierà anche greco antico, musica, programmazione informatica e l’inglese di Shakespeare. «La sfida che ci aspetta, nei prossimi anni, è colmare il ritardo che l’umanesimo ha accumulato rispetto al presente - dice Baricco - e Academy è il cuore di questa sfida». <p> <p><p> <p>  <p> <p> <p> <p> <p><p> <p> <p><p> <p>", "time": "2019-01-23T15:40:29+01:00", "type": "cronaca"}
{"title": " Fucilate contro le vetrine ed estorsioni: due arresti a Ciriè ", "url": "https://www.lastampa.it/2019/01/23/cronaca/fucilate-contro-le-vetrine-ed-estorsioni-due-arresti-a-ciri-zbx1vFeBmaTUWdfT846SfO/pagina.html", "review": "", "content": "<p> <p>I carabinieri della tenenza di Ciriè, in collaborazione con il nucleo operativo di Venaria, hanno arrestato Domenico Ventrice, 47enne, pregiudicato di Ciriè. <p> <p><p> <p>Secondo gli investigatori sarebbe il responsabile dell'azione intimidatoria nei confronti del locale «Amici per la Pizza», avvenuta il 27 aprile del 2018. Contro le vetrine della pizzeria furono sparati dei colpi di pallettone. Ventrice sarebbe anche il responsabile di estorsioni e spaccio di cocaina. <p> <p><p> <p>Con lui è anche stato denunciato il fratello Mario che, però, è evaso dagli arresti domiciliari. Nella stessa operazione i carabinieri hanno arrestato per furto un altro ciriacese , Angelo A. di 40 anni. <p> <p> <p> <p> <p> <p><p> <p> <p><p> <p>", "time": "2019-01-23T18:33:45+01:00", "type": "cronaca"}
{"title": "“In carcere senza divisa”, il sindacato di polizia penitenziaria scrive al ministro ", "url": "https://www.lastampa.it/2019/01/23/cronaca/in-carcere-senza-divisa-il-sindacato-di-polizia-penitenziaria-scrive-al-ministro-8cIQGJ1fEcyq5ja20RspwI/pagina.html", "review": "", "content": "<p> <p>«Le divise ci sono quando, a doverle indossare, sono i politici. Mancano, invece, per chi con quegli abiti deve lavorare ogni giorno». È questo, in sintesi il messaggio del sindacato di polizia penitenziaria, infuriato nell’apprendere che gli allievi che stanno svolgendo i corsi di formazione nelle carceri tutti o quasi «in abiti borghesi». Evidente il caso di Torino, dove agli agenti, invece della divisa, è stato consegnato un semplice tesserino di riconoscimento (vedi foto) da tenere sempre in vista. <p> <p>  <p> <p> <p> <p> <p><p> <p> <p><p> <p>", "time": "2019-01-23T16:17:33+01:00", "type": "cronaca"}
{"title": "Mistero sulla morte dell’idraulico in pensione di Pinerolo ", "url": "https://www.lastampa.it/2019/01/23/cronaca/mistero-sulla-morte-dellidraulico-in-pensione-di-pinerolo-KrONW23CpmZoUMrnJN0jcP/pagina.html", "review": "", "content": "<p> <p>E’ un giallo la morte di Roberto Dellacroce, un idraulico in pensione di 76 anni divorziato e senza figli residente nella frazione Abbadia Alpina di Pinerolo. Sul caso stanno indagando i carabinieri della Compagnia di Pinerolo diretti dai pm Chiara Maina e Delia Boschetto della Procura di Torino. <p> <p>L’uomo era stato ricoverato all’ospedale di Pinerolo la sera del 9 novembre 2018. A portalo un amico che lo ha incontrato in un bar. Dellacroce lamentava dolori e non era in grado di reggersi in piedi. I medici avevano accertato fratture multiple alle costole e la milza spappolata. Era quindi stato ricoverato in rianimazione, dove è rimasto sino al giorno del decesso, il 27 dicembre dello scorso anno.<p> <p>Durante la sua permanenza in ospedale non ha mai detto come si fosse provocato quelle lesioni, né lo ha riferito all’amico con cui è giunto in ospedale. Le indagini sono a 360 gradi tutte le ipotesi sono aperte, dalla caduta accidentale al pestaggio. L’autopsia eseguita il 31 dicembre, non ha ancora chiarito le possibili cause delle lesioni, anche se il medico legale che l’ha eseguita si è riservato tutto il tempo a sua disposizione per delineare la propria relazione e fornire ai magistrati tutti gli elementi emersi dall’esame. Gli investigatori non credono all’ipotesi di una caduta accidentale, cercano di ricostruire le ultime ore dell’uomo per capire cosa sia accaduto il 9 novembre, si vogliono ricostruire le sue frequentazioni. <p> <p> <p> <p> <p> <p><p> <p> <p><p> <p>", "time": "2019-01-23T12:30:03+01:00", "type": "cronaca"}
{"title": "Rubavano le pagine a pagamento dei giornali per inviarle sui telefonini dei loro “abbonati” ", "url": "https://www.lastampa.it/2019/01/23/cronaca/rubavano-le-pagine-a-pagamento-dei-giornali-per-inviarle-sui-telefonini-dei-loro-abbonati-M4I1dO0hOVQ0qOcBOWbmiM/pagina.html", "review": "", "content": "<p> <p>Entravano in azione già nel cuore della notte, mentre la stampa dei quotidiani era ancora in corso. Quando le rotative continuavano a sfornare copie, loro avevano già quelle digitali e con un click le facevano arrivare sul cellulare di migliaia di persone. Da una parte all’altra dell’Italia e persino all’estero. Un furto vero e proprio, ai danni delle principali testate italiane. E che ora rischia di costare caro non solo ai componenti della banda ma anche a chi ha preferito leggere le notizie a sbafo invece che andare in edicola a comprare il giornale o fare un regolare abbonamento digitale. <p> <p>Quelli che trafugavano le copie di quotidiani e riviste erano veri e propri hacker, capaci di intrufolarsi nei server dei giornali e di impossessarsi con un trucchetto dei pdf che venivano inviati a chi invece paga per sfogliare una copia del giornale sul computer o sullo smartphone. Gli agenti della Polizia postale sono stati per quasi quattro mesi sulle tracce dei rapinatori di notizie. Li hanno inseguiti e hanno atteso il primo errore, perché l’indagine conclusa oggi ha dimostrato che dietro l’organizzazione c’erano persone particolarmente esperte di crimini informatici.<p> <p>Fino ad ora sono stati denunciati in tre: i primi due a dicembre e il terzo in questi giorni, con la conclusione della seconda tranche dell’operazione “Breaking news”. Si tratta di un uomo di 44 anni di Moncalieri, alle porte di Torino, che aveva adottato un sistema leggermente differente rispetto ai primi due finiti in trappola, uno di Milano e uno di Cagliari. «Il metodo era più o meno lo stesso ma con qualche variazione - spiegano dal Compartimento della Polizia postale -. I giornali trafugati venivano divulgati attraverso le solite chat: su WhatsApp o meglio ancora su Telegram che consente di iscrivere molte più persone allo stesso gruppo. Con un click i giornali arrivavano a tutti. I due denunciati a dicembre chiedevano agli iscritti anche il pagamento di una quota mensile: massimo due euro per ottenere tutte le maggiore testate italiane. Abbiamo verificato che tante persone hanno fatto i versamenti attraverso un conto PayPal». <p> <p>I canali Telegram che distribuiscono i giornali trafugati sono tanti: si riproducono ogni giorno e in quasi tutti l’accesso è gratuito. Ma in quelli gestiti a Milano e Cagliari - scoperti e bloccati dalla Polizia postale, dopo la querela del quotidiano locale L’Unione Sarda - la selezione era davvero rigorosa. Prima si accedeva a un gruppo in cui si ottenevano le istruzioni per il pagamento e solo chi aveva fatto regolarmente il versamento veniva accettato in un altro gruppo in cui era possibile leggere quotidiani e riviste. Con il numero di telefono era facile verificare se tutti avevano sborsato la quota. <p> <p>Il quarantaquattrenne di Moncalieri, denunciato in questi giorni, era invece molto più furbo e non chiedeva niente in cambio. Non soldi, perché aveva escogitato un altro metodo di guadagno. Molto più moderno e apparentemente legale: i like su Facebook. Chi voleva avere i giornali gratis doveva prima lasciare il suo «Mi piace» su una specifica pagina del grande social network e a quel punto poteva ottenere il link per il download di notizie a costo zero. A cosa servivano quei «Mi piace»? Semplice: a rendere più forte la pagina Facebook creata dall’hacker, cioè con maggiori seguaci, e poterla poi sfruttare per finalità commerciali. Magari per pubblicizzare i prodotti di alcune aziende o addirittura rivedere quella pagina con tanti «Like» a qualche società interessata ad avere molta visibilità nella più grande finestra del marketing digitale. Insomma, il guadagno c’era eccome. Tutto ai danni delle testate italiane. <p> <p><p> <p> <p> <p> <p> <p><p> <p> <p><p> <p>", "time": "2019-01-23T11:26:18+01:00", "type": "cronaca"}
{"title": "Sfondano con l’auto la vetrina del Tigotà e rubano i profumi ", "url": "https://www.lastampa.it/2019/01/23/cronaca/sfondano-con-lauto-la-vetrina-del-tigot-e-rubano-i-profumi-S5Fm4j1xQP6otNXfzknjhN/pagina.html", "review": "", "content": "<p> <p>Spaccata nella notte, poco dopo le 3,30 nell’area commerciale di Osasco. I ladri, dopo aver rubato una Fiat 600 a Pinerolo, hanno usato la macchina come ariete sfondando la vetrina del negozio Tigotà che vende prodotti per la pulizia della casa. <p> <p>Quando l’allarme è scattato si sono limitati a prendere delle scatole di profumi e sono scappati prima dell’arrivo dei carabinieri. Ancora in via d’accertamento il valore della merce rubata.<p> <p> <p> <p> <p> <p><p> <p> <p><p> <p>", "time": "2019-01-23T12:05:31+01:00", "type": "cronaca"}
{"title": " Sfratto per i bambini della scuola materna a Settimo Torinese: i piccoli i corteo con i genitori ", "url": "https://www.lastampa.it/2019/01/23/cronaca/sfratto-per-i-bambini-della-scuola-materna-a-settimo-torinese-i-piccoli-i-corteo-con-i-genitori-AW2Naqai7GF8Ot51cLbYJL/pagina.html", "review": "", "content": "<p> <p>Non capita tutti i giorni che 80 bimbi tra i tre e i cinque anni marcino con genitori e insegnanti marcino per le vie cittadine per manifestare sotto il municipio della loro città. E invece venerdì 25 gennaio accadrà a Settimo Torinese. I bimbi sono della storica scuola d’infanzia paritaria «De Amicis» da giugno sfrattati dai locali. «Abbiamo appreso che la scuola a giugno chiuderà definitivamente – scrivono i genitori su un’apposita pagina Facebook creata ad hoc – e i nostri bimbi dovranno trovare altre sistemazioni. Per quali motivazioni non ci è dato saperlo, l’unica conseguenza certa sarà quella che i nostri bambini resteranno “orfani” del loro asilo e delle loro insegnanti le quali, dopo anni di devoto lavoro, rimarranno prive dell’impiego. Una memoria storica verrà spazzata come nulla fosse». <p> <p>Rimane un’incognita anche la destinazione di questi bimbi che dovranno rientrare in elenchi e sperare di non finire in liste d’attesa senza speranza di inserimento. «Non possiamo soccombere, ma non senza avere tentato, quanto nel nostro piccolo ci è consentito fare, in maniera civile, ma ferma – proseguono i genitori - Quindi, in primis, si prega di prestare attenzione alle iscrizioni che dovranno recare come prima scelta proprio l’Asilo De Amicis, in quanto, se non venisse citato, la mancanza di aspiranti allievi rappresenterebbe giusta causa di chiusura della struttura medesima. Il modulo poi dovrà essere presentato direttamente presso la segreteria». E, intanto venerdì ci sarà la manifestazione per chiedere al sindaco di farsi carico della situazione.<p> <p> <p> <p> <p> <p><p> <p> <p><p> <p>", "time": "2019-01-23T18:00:48+01:00", "type": "cronaca"}
{"title": " Collegno, il Comune aiuta la chiesa San Massimo ", "url": "https://www.lastampa.it/2019/01/23/cronaca/collegno-il-comune-aiuta-la-chiesa-san-massimo-xuBGSHjE0ML4eWbTXOpYHI/pagina.html", "review": "", "content": "<p> <p>Collegno stanzia 50 mila euro a favore della parrocchia di San Massimo per dotarla di un nuovo impianto di riscaldamento della chiesa e dell’oratorio. «Grazie alla Charta di San Massimo - spiegano dal Comune -, che sigla la collaborazione tra amministrazione e la chiesa per contribuire alla qualità della vita della comunità e alla legge regionale 15 sugli edifici di culto, è stato possibile contribuire alla copertura dei costi per la sostituzione delle caldaie, più efficienti dal punto di vista energetico, ambientale e di gestione». <p> <p><p> <p>Un intervento che si aggiunge a quelli già eseguiti: il restauro della chiesa di Santa Elisabetta a Leumann e il contributo per il rifacimento del tetto della chiesa della Beata Vergine Consolata.<p> <p> <p> <p> <p> <p><p> <p> <p><p> <p>", "time": "2019-01-23T16:22:13+01:00", "type": "cronaca"}
{"title": " Thai Boxe Mania: sul ring a Torino sabato 26 i campioni thailandesi di arti marziali ", "url": "https://www.lastampa.it/2019/01/23/cronaca/thai-boxe-mania-sul-ring-a-torino-sabato-i-campioni-thailandesi-di-arti-marziali-yziqi2UDx6MZuEHDc5BM4N/pagina.html", "review": "", "content": "<p> <p>Thai Boxe Mania festeggia il decennale con un’edizione speciale in collaborazione con il brand Yokkao che porterà a Torino sul ring i più grandi combattenti thailandesi di arti marziali. Sabato 26 gennaio sul quadrato del Palaruffini sono attesi tra gli altri i plurititolati Sudsakorn Sor Klinmee, Saenchai e Manachai oltre ai torinesi Christian Zahe, che punterà a rafforzare il suo record di 58 vittorie, Filippo Solheid, già campione europeo e italiano e Michele Mastromatteo, che in questa edizione di Thai Boxe Mania tenterà di raggiungere il poker di vittorie consecutive. L’edizione anniversario si sta dimostrando già un successo ancora prima di iniziare: «Abbiamo già venduto oltre 2 mila e 500 biglietti -spiegano gli organizzatori Carlo Barbuto e Alex Negro- e il bordo ring e il primo anello sono sold-out già dalla scorsa settimana». <p> <p>L’evento dedicato ai più piccoli<p> <p>Non solo grandi campioni a Thai Boxe Mania ma anche giovani promesse. Quest’anno ci sarà la prima edizione del Yokkao Next Generation Kids: un evento con cinquanta match in cui si esibiranno i lottatori under 18. Si svolgerà domenica 27 gennaio e sarà diviso in tre categorie di età: i bambini dai 6 ai 10 anni combatteranno senza ricevere alcun giudizio, mentre quelli tra i 10 e i 15 anni saranno oggetto di valutazione e infine quelli tra i 16 e i 18 anni potranno gareggiare in un combattimento a contatto pieno ma con l’ausilio delle protezioni. <p> <p> <p> <p> <p> <p><p> <p> <p><p> <p>", "time": "2019-01-23T14:30:41+01:00", "type": "cronaca"}
{"title": " Salone del Libro, non ci sono nuove offerte: il marchio andrà ai fornitori-creditori ", "url": "https://www.lastampa.it/2019/01/23/cronaca/salone-del-libro-non-ci-sono-nuove-offerte-il-marchio-andr-ai-fornitoricreditori-qjq5YnS61j5DDj0dtqVf9M/pagina.html", "review": "", "content": "<p> <p>Non ci sono nuove offerte: dopo l’assegnazione provvisoria, il 24 dicembre, del marchio del Salone all’associazione culturale «Torino città del libro», formata da un gruppo di creditori-fornitori del Salone del Libro e presieduta da Silvio Viale, nessun altro si è fatto avanti. Teoricamente era infatti possibile che qualche cordata o qualche privato presentasse un’offerta migliore dei 600 mila euro proposti da «Torino città del Libro» (400 mila da Compagnia di San Paolo e 200 mila da Fondazione Crt), ma così non è stato, com’era per altro immaginabile. A questo punto il Mibact, al quale spetta il compito di ufficializzare il passaggio del marchio, si prenderà ancora qualche giorno per le formalità rispetto alla scadenza del 24 gennaio (cioè domani) prevista dal tribunale solo nel caso in cui fosse stato necessario valutare nuove offerte. Il ministero ha infatti 60 giorni di tempo dall’assegnazione provvisoria per concludere l’iter. Ma l’urgenza, in questo caso, è legata ai tempi - strettissimi - a disposizione per organizzare la prossima edizione, al via il 9 maggio. <p> <p>Soltanto una volta ottenuto il marchio, infatti, l’associazione «Torino città del libro» potrà modificarsi fino a coinvolgere tutti i 25 fornitori (per ora ne fanno parte solo un ristretto gruppo) e soprattutto potrà cominciare a fissare appuntamenti ufficiali, e a dialogare con Gl Events per l’affitto degli spazi: «Abbiamo iniziato a vedere i soggetti interessati all’organizzazione, ma la macchina è molto complessa» dice Silvio Viale. Per ora, tra le prime ipotesi, c’è quella dell’Oval da trasformare in quartier generale per gli incontri più importanti. È certo, invece, che non ci saranno «spazi di serie A e di serie B», conferma Viale, come è accaduto lo scorso anno quando una trentina di piccoli editori si è vista costretta in una tensostruttura a causa di un improvviso overbooking. <p> <p> <p> <p> <p> <p><p> <p> <p><p> <p>", "time": "2019-01-23T21:13:17+01:00", "type": "cronaca"}
{"title": "Nel Torinese la fabbrica dei grilli: alleva insetti destinati alle nostre tavole", "url": "https://www.lastampa.it/2019/01/23/cronaca/nel-torinese-la-fabbrica-dei-grilli-novel-food-destinato-alle-nostre-tavole-mVcpUkYZ4xbbmxSWuqdMrO/premium.html", "review": "", "content": "<p> <p>In un futuro prossimo i grilli potranno entrare anche nell’alimentazione umana. E così questo «novel food» è stato individuato da un gruppo di imprenditori piemontesi come obiettivo da raggiungere. Nelle campagne pinerolesi, a Scalenghe, all’interno di un capannone di circa tremila metri quadri allevano grilli: ne producono 200mila al giorno. Per il momento vengono destinati all’alimentazione degli animali, perché sono ricchi di proteine, vitamine, minerali omega 3. Privi di grassi, senza dubbio potranno, non appena la normativa lo consentirà, dare quell’approvvigionamento proteico anche alle nostre diete. Si chiama «Italian cricket farm» questa società voluta da due imprenditori piemontesi, Silvia Giacosa, della Molino Fratelli Chiavazz... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": " | 23 gennaio 2019", "type": "cronaca"}
{"title": "Le lettere del 18 gennaio ", "url": "https://www.lastampa.it/2019/01/18/cronaca/le-lettere-del-gennaio-UuxpdRYNN9cit0s6tt8SfL/pagina.html", "review": "", "content": "<p> <p>Un lettore scrive:<p> <p>«Ma i lavori per l’abbattimento del sovrappasso in corso Grosseto quando finiranno? Non erano previsti per fine 2018? C’è ancora una rampa, e le opere di risistemazione?».<p> <p>W.P. <p> <p>Una lettrice scrive:<p> <p>«Mio nipote il 22 dicembre è andato a prendere a Caselle un amico, già arrivato, che lo stava aspettando. Lo ha fatto salire di corsa perché aveva paura di prendere la multa e non c’era spazio. Bene, anche noi abbiamo pagato lo stesso preavviso di accertamento di 59,50 euro. Che vergogna, dove lasciamo la macchina quando dobbiamo andare a prendere o portare qualcuno all’aeroporto senza incorrere nella multa?». <p> <p>FV <p> <p>Un lettore scrive:<p> <p>«Avete scritto su questo quotidiano dei problemi della Metro. Vorrei raccontare del 4, linea primaria di Gtt che attraversa Torino da Nord a Sud. Ogni giorno è una nuova avventura, un viaggio della speranza perché si spera, ma non si ha la certezza, di arrivare in ufficio o a scuola in orario. <p> <p>«Vorrei ringraziare l’amministrazione comunale e Gtt che consente di vivere ogni giorno le esperienze più varie. Tutto nasce da corse soppresse tra le 7,20 e le 8, quando chiaramente non lo usa nessuno, e dalle 17,30 alle 19, idem. Da qui discendono tutti i problemi: lentezza di salita e discesa dei tanti utenti che si accumulano alle fermate, impossibilità di prendere il tram perché spesso non si riesce nemmeno a entrare, accodarsi di più 4 e ulteriori rallentamenti, risse verbali e non perché alcuni utenti sono incivili e per un po’ di stress apriti cielo... E chi più ne ha più ne metta. Il tutto da almeno sei mesi. <p> <p>«A questo scenario idilliaco aggiungiamo tram che si rompono e binari bloccati. Il tutto con il blocco (giusto) delle auto causa inquinamento. E allora grazie sindaca Appendino per questa ottima gestione della mobilità torinese, come se per le altre questioni cittadine vedessimo cose strepitose». <p> <p>AP <p> <p>Un lettore scrive:<p> <p>«Si fa tanto parlare di consumo di suolo, però si continua a costruire nuovi centri commerciali con ampi parcheggi. Si dovrebbero aumentare a dismisura gli oneri di urbanizzazione, oltre almeno obbligare i concessionari a coprire tutti i tetti di tali edifici con pannelli fotovoltaici e perché no anche i parcheggi poiché essi sono forti consumatori di energia elettrica (frigo, condizionatori, illuminazione)».<p> <p>Gianni B <p> <p><p> <p> <p> <p> <p> <p><p> <p> <p><p> <p>", "time": "2019-01-18T07:05:58+01:00", "type": "cronaca"}
{"title": " Le lettere del 17 gennaio ", "url": "https://www.lastampa.it/2019/01/17/cronaca/le-lettere-del-gennaio-ultsJOvpWlJRLWMTofD2DK/pagina.html", "review": "", "content": "<p> <p>Un lettore scrive:<p> <p>«Prima il No alle Olimpiadi Invernali con un Torino-Piemonte praticamente con impianti già pronti lasciando a Milano e Cortina l’eventuale svolgimento,poi il No alla Tav e per ora l’incentivo all’acquisto di auto elettriche (per ora quasi tutte straniere con batterie fabbricate in Cina) mettendo in difficoltà Fca-Fiat che probabilmente non investirà più da noi perdendo così migliaia di posti lavoro. «Questa sarebbe la assurda decrescita felice. «Siamo in attesa del prossimo No». <p> <p>Franco Busso <p> <p>Un lettore scrive:<p> <p>«Condivido quanto pubblicato su Specchio dei Tempi riguardante l’impostazione del Tg regionale delle 7,30 per quanto concerne le previsioni del tempo e le notizie sulla viabilità. «Prima queste notizie venivano date all’inizio del telegiornale per cui le persone, prima di uscire dalle loro case per andare al lavoro, ne potevano essere informate: adesso con la divisione delle previsioni meteo e con lo spostamento totale delle notizie sul traffico si è persa una informazione che per molti era utile . «Direi che sarebbe opportuno ritornare al passato: confido in un ragionevole ripensamento».<p> <p>Gina Macario <p> <p>Un lettore scrive:<p> <p>«Segnalo agli organi competenti la ormai costante e inaccettabile frequenza con cui ogni settimana in zona Crocetta tra corso Stati Uniti, corso Re Umberto e corso Galileo Ferraris svariate autovetture vengono integralmente o parzialmente derubate. Nel mio caso, in soli 6 mesi, la prima volta mi sono ritrovato l’auto sui mattoni con un danno di qualche migliaio di euro, mentre la seconda volta posso dire che mi è andata meglio giacché me la sono “cavata” con un finestrino rotto e qualche centinaio di euro di costo. Spero che questa segnalazione venga presa in considerazione per un rapido e risolutorio intervento, perlomeno rapido quanto i pochi giorni che sono serviti per decidere di far pagare la zona blu ai residenti in funzione dell’Isee, cosa che ha portato finanche a quadruplicare quanto pagato in precedenza. Grazie per un riscontro ed intervento».<p> <p> MRP <p> <p>Un lettore scrive:<p> <p>«Piazza Carignano è una delle più belle piazze di Torino. Purtroppo la sua pavimentazione è piena di piccole orribili toppe di cemento. Possibile che a nessuno del Comune sia venuto in mente di fare scorte dei blocchetti così da ripristinare gli originali distrutti da vandali o camion?». <p> <p>Guido Ghio   <p> <p> <p> <p> <p> <p><p> <p> <p><p> <p>", "time": "2019-01-17T07:32:18+01:00", "type": "cronaca"}
{"title": "Le lettere del 19 gennaio ", "url": "https://www.lastampa.it/2019/01/19/cronaca/le-lettere-del-gennaio-oucp72asirEWuPN1Pq7rYL/pagina.html", "review": "", "content": "<p> <p>Un lettore scrive:<p> <p>«Torino, giardino pubblico di via Ambrosio, nel settembre 2018 è stato installato un percorso di ginnastica con strutture in legno. Pochi giorni fa sono stati distrutti i cartelli di istruzione degli esercizi ginnici. Già durante i lavori il gruppo di pensionati cui appartengo aveva previsto che la “cosa” sarebbe durata da Natale a Santo Stefano; si aggiunga la delusione nel constatare come veniva, secondo noi, sprecato il nostro denaro. La signora Valentina Ciappina, coordinatrice all’Ambiente della Circoscrizione 6, si dice frustrata, rileva amaramente la scarsa affezione dei cittadini per le opere pubbliche.<p> <p>«Ora, com’è possibile che si spenda denaro dei cittadini per un’opera tanto inutile quanto fuori luogo? Un percorso ginnico in Barriera di Milano? Santa polenta! Chi ha fatto questa scelta? A chi giova?<p> <p>«I cittadini di Barriera hanno bisogno di ben altro: istruzione, pulizia, ordine pubblico, aiuto ai bisognosi affamati, aria respirabile... Altro che patetico percorso ginnico, mai chiesto e mai usato!<p> <p>«Ora la Circoscrizione vorrebbe ripristinare i cartelli, ma non ci sono i soldi (fortunatamente?). Per favore, fermatevi, non buttiamo altre perle ai porci, sarebbe ulteriore spreco di denaro dei cittadini. A noi di Barriera questa “cosa” ha dato e dà fastidio, ha il sapore di beffa».<p> <p>Ilario Monaco  <p> <p>Un lettore scrive:<p> <p>«Prendo come spunto le lettere apparse in questi giorni e riguardanti via Sacchi. Le varie amministrazioni che si sono succedute negli anni, evidentemente saranno state elette da una certa percentuale di cittadini. Ora, tra chi scrive al giornale lamentando certe situazioni negative, non ci saranno solo quelli che avevano votato altri candidati credo. In una democrazia probabilmente si dovrebbe anche tener conto di quanto viene proposto, suggerito dall’uomo della strada. Se, come i fatti nel caso specifico di via Sacchi dimostrano, si è intervenuti in modo errato e la zona ne ha risentito, perché non proporre un incontro con chi abita in zona e ragionare se è possibile migliorare e riqualificare il quartiere? Lo stesso evidentemente vale per altre zone e lavori. Non è un discredito personale ammettere di aver sbagliato un progetto, fare marcia indietro e tornare al “vecchio”... Capisco perfettamente che ascoltare tutti porterebbe ad una babilonia, ma sulle situazioni più evidenti (piazza Baldissera docet) un pacato confronto ed una marcia indietro non sono segni di debolezza. Anzi, può essere sintomo di rispetto per il cittadino che, come detto altre volte, spesso si sente un suddito».<p> <p>Fontana <p> <p> <p> <p> <p> <p> <p> <p><p> <p> <p><p> <p>", "time": "2019-01-19T07:03:57+01:00", "type": "cronaca"}
{"title": "Le lettere del 20 gennaio ", "url": "https://www.lastampa.it/2019/01/20/cronaca/le-lettere-del-gennaio-widxHy4Kb5rVCP6fzCkuLI/pagina.html", "review": "", "content": "<p> <p>Un lettore scrive:<p> <p>«L’argomento principale di conversazione era l’interrogativo sul protrarsi o meno del blocco delle auto diesel fino all’euro 5, e mi è venuta spontanea un’altra domanda che vi sottopongo: “Quando si provvederà al blocco di camion e Tir che sicuramente contribuiscono in grande misura all’inquinamento ?<p> <p>«E chi se ne importa se in tal caso ci ritroveremmo senza derrate alimentari e merci varie provenienti da lontano, e senza poter esportare i nostri prodotti? Forse finalmente ci daremo da fare per sviluppare il trasporto su rotaia come la Svizzera e, mi pare, l’Austria che consentono il trasporto su gomma solo per consegne in un breve raggio e non indiscriminatamente. Meditiamo, gente, meditiamo».<p> <p>Pielle 44  <p> <p>Un lettore scrive:<p> <p>«Abito in Circoscrizione 5,zona dove trovare un parcheggio è una chimera. 4 postazioni disabili in 30 metri, a rotazione, e fin qui nulla di male fossero usati dagli aventi diritto, il più vengono usati da parenti che sfruttano il contrassegno, senza mai avere il disabile a bordo, Il malcostume o la mancanza di onestà sono dilaganti, naturalmente non sarà solo qui, la Polizia Urbana, si dichiara impotente, e non ha mezzi per debellare questo andazzo. Che dobbiamo fare? Solo subire?  ». <p> <p> Luigi Torino <p> <p> Una lettrice scrive:<p> <p>«Per rendere più appetibile la città la nostra sindaca non si è neppure interessata di far tenere aperta l’unica edicola presente alla stazione di Porta Susa e sue vicinanze. Bello arrivare alla stazione e scoprire che non avrai niente da leggere in viaggio. Grazie Appendino: siamo diventati una città unica».<p> <p>Emanuela <p> <p>Un lettore scrive:<p> <p>«Mia figlia mi ha chiesto “papà, chi sono i ricchi e chi sono i poveri?”. Ho pensato di risponderle elencando le differenze salariali che ci sono tra un operaio e il suo dirigente, tra una comparsa e una soubrette, ma poi mi è venuto alla mente un esempio semplice e dimostrabile. Le ho detto: “Vedi, un ricco abita in un condominio all’inizio di viale Thovez dove hanno appena costruito una rotonda in modo che al mattino, quando porta i figli a scuola o va a lavorare, non si stressi attendendo troppo a lungo per potersi immettere sulla strada . Un povero abita in via Cigna quasi angolo corso Regina, dove la mattina deve rovinare sospensioni e pneumatici per percorrere quel tratto di strada arrabbiandosi ogni volta. Capito la differenza?».<p> <p>Primo P. <p> <p><p> <p> <p> <p> <p> <p><p> <p> <p><p> <p>", "time": "2019-01-20T07:00:00+01:00", "type": "cronaca"}
{"title": " Le lettere del 16 gennaio ", "url": "https://www.lastampa.it/2019/01/16/cronaca/le-lettere-del-gennaio-ooSnwHuIipnWN23HExbVbJ/pagina.html", "review": "", "content": "<p> <p>Un lettore scrive:<p> <p>«Scrivo per chiedere chi è il genio che ha manomesso, da qualche settimana, il Buongiorno Regione di Rai 3, in onda dal lunedì al venerdì alle 7,30. «Prima riuscivo ad avere le notizie importanti sulla viabilità a un’ora decente, ora, purtroppo, per accompagnare i miei due figli a scuola, non riesco più a essere aggiornata perché i collegamenti con la polizia municipale Torino e la Polstrada sono dopo le 7,50. «Anche il meteo, prima unico, ora è diventato uno spezzatino: nel primo intervento, proprio all’inizio del telegiornale, il tempo di oggi; alla fine, quasi alle 8, il tempo dei prossimi giorni. Direi geniale. «Per il tempo di oggi è sufficiente aprire la finestra e guardare fuori, semmai mi serve avere indicazioni sul tempo dei giorni successivi! Ah, dimenticavo: sono sicura al 99,9% che l’intervento di Arpa sia registrato precedentemente perché le temperature e le osservazioni non quadrano quasi mai con la realtà».<p> <p>Piera S. <p> <p>Un lettore scrive:<p> <p>«Mi unisco alle lamentele circa la scarsa fruibilità della nuova stazione di Porta Susa, certamente non degna di una città che vorrebbe essere annoverata tra le più importanti d’Italia. All’elenco delle “carenze” segnalate vorrei aggiungere quella della rivendita dei giornali, chiusa di recente a causa della sua infelice localizzazione. Per me, anziano e poco avvezzo all’uso delle macchinette per l’acquisto dei biglietti del treno, costituiva una vera e propria àncora di salvezza, poiché bastava dire al cortese giornalaio l’ora di partenza e la destinazione e in pochi secondi si otteneva il biglietto, senza paura di compiere errori. E a proposito di treni, vorrei fare presente una curiosa situazione, già da me segnalata alcuni anni fa, sempre riguardante Porta Susa, ma alla quale finora non si è posto rimedio. Trattasi dell’Ufficio Assistenza Clienti di Trenitalia che penso possa vantare un primato cittadino, se non nazionale, per un ufficio aperto al pubblico: la assoluta impossibilità di sedersi, in attesa del proprio turno, vista l’assenza di qualsiasi tipo di arredo che assomigli ad una sedia o ad una panca, pur esistendo spazi vuoti più che sufficienti alla bisogna. Ho sempre ritenuto, in questi anni, che questa mancanza di sensibilità nei confronti delle categorie più deboli (donne, anziani, disabili) fosse dovuta alla poca disponibilità di fondi, ma mi sono dovuto ricredere da quando è in corso una senza dubbio costosa campagna pubblicitaria sui quotidiani, con fotografie a piena pagina, che esaltano la gentilezza del personale Trenitalia dedicato ai binari. E alle necessità di chi deve attendere rigorosamente in piedi il proprio turno agli sportelli chi ci pensa?».<p> <p>R. Paglietta   <p> <p> <p> <p> <p> <p><p> <p> <p><p> <p>", "time": "2019-01-16T08:02:37+01:00", "type": "cronaca"}
{"title": " Le lettere del 15 gennaio ", "url": "https://www.lastampa.it/2019/01/15/cronaca/le-lettere-del-gennaio-E8FVZAsCCC9YgTJDnI1DUP/pagina.html", "review": "", "content": "<p> <p>Un lettore scrive:<p> <p>«Ho appena sentito in tivù che Toninelli, tramite voce del cronista, asserisce che la TAV potrebbero pagarla 60 milioni di italiani. Toninelli non sa, come al solito, che i famosi 60 milioni di italiani da lui citati stanno già pagando uno spropositato stipendio a lui, a Di Maio, a Di Battista e tante altre persone che, secondo il mio pensiero, sono incapaci di ricoprire il ruolo che è stato loro affidato. Pagando la TAV tutti potrebbero vedere e usufruire dei risultati, pagando Toninelli e gli altri non si vede alcun beneficio... «Queste persone vogliono, almeno per una volta, mettere da parte le ideologie di partito e ragionare obiettivamente? Non li chiamo, e non li chiamerò mai, ministri o signori, perché i ministri e i signori sono altra cosa... «60 milioni di italiani che pagano stipendi a chi non produce nulla... «Se ci fosse una analisi costi benefici su questo....».<p> <p>Erminio Caramaschi <p> <p>Un lettore scrive:<p> <p>«Venerdì 1° gennaio, mi ero ripromesso, con amici stranieri, di visitare qualche monumento e mostra; ho lasciato l’auto nel parcheggio sotterraneo Santo Stefano, dove, su 4 piani sapevo che esiste un solo gabinetto al secondo piano (anche se ricordavo sporco e mal tenuto) e l’ho trovato chiuso. Mi sono recato in via Garibaldi per visitare la Cappella dei Mercanti, ma era chiusa. Sono andato a visitare la Cappella della Sindone: una meraviglia, merita un viaggio. Nella biglietteria centrale ho chiesto i biglietti anche per la mostra di Van Dyck e mi sono sentito rispondere che dovevo prenderli nella biglietteria di questa mostra, dove però mi hanno detto che nei giorni feriali (venerdì 1° gennaio è “feriale”), si prendono solo in quella centrale (le due biglietterie non si parlano tra loro). Sono entrato per riposarmi nella Caffetteria Reale, magnifica sede e ottimo servizio, ma, quando ho chiesto dove sono i gabinetti, non credevo alle mie orecchie: non ci sono... Non faccio commenti ma chiedo: è così che Torino accoglie i turisti in un giorno di festa e nel centro storico della città?».<p> <p>Raul Cianotto <p> <p>Un lettore scrive:<p> <p>«Ho venduto la prima (e unica) casa il 24 ottobre. Il 31 ne ho acquistato un’altra e ho prontamente (8 novembre) inoltrato la richiesta all’anagrafe via mail per il cambio di residenza. Lo stesso mi è stato concesso il 15 febbraio, prima data libera tra tutte la sedi anagrafiche cittadine. Ho poi scoperto che per questi quattro mesi dovrò pagare l’Imu su quella nuova perché, senza residenza, risulta seconda casa!».<p> <p>GL <p> <p><p> <p> <p> <p> <p> <p><p> <p> <p><p> <p>", "time": "2019-01-15T07:44:18+01:00", "type": "cronaca"}
{"title": " Le lettere del 21 gennaio ", "url": "https://www.lastampa.it/2019/01/21/cronaca/le-lettere-del-gennaio-EqvHP2MyG8i9dra7dDC7QM/pagina.html", "review": "", "content": "<p> <p>Un lettore scrive:<p> <p>«Apprendo dal Vostro quotidiano la triste notizia che il rapporto redatto dal comitato tecnico incaricato dal governo per la valutazione dei costi e benefici della Tav in Valle di Susa si indirizza “verso il no alla Torino-Lione” anche se, miseramente, il ministro Toninelli si affretta ad affermare che si tratta solo di una bozza quasi che una relazione tecnica possa cambiare la propria valutazione: i numeri sono numeri, solo la forma di esporli può variare in un rapporto tecnico.<p> <p>«Spiace che si sia fatto di tutto per arrivare a codesto risultato, inserendo a vantaggio del No anche i mancati introiti dovuti alla perdita dei pedaggi autostradali e il minore introito dello Stato dovuto alla diminuzione del consumo di carburante da parte degli autotreni che tutti i giorni percorrono l’autostrada nel caso le merci fossero spostate sulla linea ferroviaria. Siamo all’assurdo. La valle di Susa da Oulx fino a Torino e oltre risulta essere, secondo i rilievi dell’Asl, inquinatissima e invece di porre rimedio a questa situazione si conteggiano i mancati introiti e non la salute di chi in queste zone vive e che si vede limitare l’uso della propria vettura per sanare una situazione non in questo modo risolvibile. I venti che notoriamente soffiano dall’alta Val di Susa verso valle non possono che trasportare le polveri verso la bassa valle e quindi a Torino che come tutte le grandi città ha già grossi problemi di suo senza bisogno di aiuti negativi dall’esterno».<p> <p>A.M. <p> <p>Un lettore scrive:<p> <p>«Domenica sera, sonnecchio con la mia compagna sul divano, viviamo in lungo Po Antonelli. Veniamo svegliati da urla strazianti di un giovane uomo. La sua cagnolina ė stata investita, è disperato, proprio dove passeggio quotidianamente con il mio amato cagnolino. Scendiamo correndo per dare una mano, inutilmente. Nessuna o mille colpe, casualità, sfortuna, nessun guinzaglio, forte velocità. Automobilista: fermarsi e abbracciare chi piangeva, avrebbe fatto la differenza. Peccato, per tutto».<p> <p>F.V. <p> <p>Un lettore scrive:<p> <p>«Vorrei segnalare la prassi consolidata presso i giardini Italo Calvino di via Val Lagarina/ via Chanoux nel dare piena libertà a cani di grossa taglia soprattutto nelle ore pomeridiane dalle 14 in poi fregandosene delle proteste dei residenti, il tutto senza mai un controllo, anche saltuario della Polizia Municipale, molto sollecita nel controllo delle due bancarelle del mercato, ma molto meno della sicurezza dei cittadini».<p> <p>C.B. <p> <p><p> <p> <p> <p> <p> <p><p> <p> <p><p> <p>", "time": "2019-01-21T07:00:00+01:00", "type": "cronaca"}
{"title": " Stoviglie in plastica usa e getta, preoccupazione tra i lavoratori della Bibo Italia di Settimo Torinese ", "url": "https://www.lastampa.it/2019/01/23/cronaca/stoviglie-in-plastica-usa-e-getta-preoccupazione-tra-i-lavoratori-della-bibo-italia-di-settimo-torinese-WZeNHIqdvhpIh3FErX6gmJ/pagina.html", "review": "", "content": "<p> <p>C’è preoccupazione tra i 105 lavoratori dello stabilimento Bibo Italia di Settimo che produce stoviglie in plastica monouso. Piatti, bicchieri, posate normalmente utilizzati nelle scuole, negli ospedali, durante le emergenze e perfino nelle feste pubbliche. A non far dormire sonni tranquilli a dipendenti, sindacati e azienda è la direttiva europea che prevede l’esclusione dal mercato - a partire dal 2021- di posate e piatti in plastica. Prodotti largamente diffusi, di cui l’Italia è la principale produttrice. La Penisola occupa solo in questo settore oltre 3mila addetti che, se non verranno concesse proroghe per studiare nuovi materiali compatibili economicamente e in grado di reggere il mercato, rischiano seriamente la chiusura. Un incontro in tal senso, promosso dall’assessore settimese, Massimo Pace, si è svolto nei giorni scorsi alla presenza dei sindacati, dell’azienda, della federazione italiana gomma-plastica, dell’Unione Industriale di Torino e di alcuni parlamentari. <p> <p>LEGGI ANCHE  Ecotassa, le imprese con Fca: Penalizzato il territorio <p> <p>L’obiettivo è la costituzione di un tavolo che al di là di posizioni preconcette, nomini un comitato tecnico-scientifico per valutare esattamente la situazione, tenendo conto sia dell’aspetto ambientale che di quello occupazionale. «Al di là dei dubbi sull’effettiva efficacia di queste misure, infatti, - commenta Pace - rispetto agli obiettivi di riduzione della dispersione dei rifiuti plastici nei mari e negli oceani, resta il fatto che esse mettono a rischio almeno 3mila posti di lavoro, a considerare solo quelli diretti». L’alternativa ci sarebbe anche ed è però contenuta in uno dei tanti articoli della recente legge di bilancio, che segna da qui al 2023 un percorso sostenibile: un percorso fatto da un lato di un crescente riciclo delle stoviglie monouso in plastica, e dall’altro della progressiva sostituzione di materiali di origine fossile con altri compostabili di origine “bio”. Quattro sono le questioni fondamentali (sostenute anche da Jessica Costanzo della commissione lavoro della Camera) da portare al tavolo di confronto: prima fra tutte la questione occupazionale, la preservazione delle competenze professionali, la promozione e il consolidamento della filiera del riciclo e, infine, ma non meno importante l’individuazione del materiale plastico compostabile da utilizzare per poter continuare a produrre. Certezze che al momento non ci sono.<p> <p>«Per rendere già operativo quanto previsto dalla legge di bilancio, tutte le parti in gioco – conclude Pace - cui si aggiungeranno certamente il consorzio nazionale per la valorizzazione dei rifiuti in plastica (CoRePla) e l’Istituto per la Promozione della Plastica da Riciclo (Ippr) per quanto riguarda la miglior gestione del fine vita, si sono già attivate per identificare situazioni di utilizzo locale, rispetto a cui avviare azioni di valorizzazione del fine vita delle stoviglie monouso, in accordo con i principi dell’economia circolare cari anche all’Unione Europea»<p> <p> <p> <p> <p> <p><p> <p> <p><p> <p>", "time": "2019-01-23T18:36:50+01:00", "type": "cronaca"}
{"title": "Le lettere del 23 gennaio ", "url": "https://www.lastampa.it/2019/01/23/cronaca/le-lettere-del-gennaio-qrrTYLDcqwLUTIFIaWxcoL/pagina.html", "review": "", "content": "<p> <p>Un lettore scrive:<p> <p>«È passato un mese dal terribile incidente di Corinaldo in cui hanno perso la vita dei ragazzi che erano soltanto andati ad un concerto. Ragazzi che potevano essere i miei. Con disgusto mi sono resa conto che non è cambiato nulla nella gestione della sicurezza nelle discoteche. <p> <p>I miei figli, durante le vacanze di Natale, sono andati in una nota discoteca delle Montagne Olimpiche insieme ad alcuni amici.<p> <p>«La ressa all’interno era incredibile. Si parla di più di un migliaio di persone, quando il numero massimo di entrate consentito è di 750, numero già stratosferico così.<p> <p>«Alcuni ragazzi fumavano dentro il locale, senza che nessuno della sorveglianza muovesse un dito. Non credo che i divanetti e gli arredi siano ignifughi.<p> <p>«Non essendo l’unica discoteca che viene gestita così, a noi genitori rimangono due possibilità: la prima è litigare con i nostri figli, causando una sorta di guerriglia famigliare, e non lasciarli più andare a ballare, sperando che la passione per la disco gli passi in fretta. La seconda è lasciarli andare, sperando e pregando che non succeda niente. <p> <p>«Temendo che un mozzicone su un divanetto causi un incendio, che un cretino usi una bomboletta al peperoncino causando il panico, che la ressa per qualsiasi motivo si accalchi davanti alle uscite di sicurezza che di sicuro non sono sufficienti per la folla presente dentro il locale.<p> <p>«Certo, in tutto ciò, sarebbe auspicabile che noi, in quanto adulti, si possa gestire meglio tutto. Sarebbe auspicabile che si facessero più controlli, che non ci fossero più persone di quante se ne possano contenere, che non si permettesse di fumare nei locali, pena una multa da lasciare in mutande il proprietario (e il fumatore), la chiusura della discoteca, la gogna in piazza. Siamo noi gli adulti. Tocca a noi gestire i locali in sicurezza, ai nostri figli spetta aver fiducia, fiducia che purtroppo è spesso mal riposta».<p> <p>L.A. <p> <p>Un lettore scrive:<p> <p>«Aeroporto Torino/Bus Sadem. Ore 7,15 circa, biglietteria automatica che non accetta banconote, nessuna macchinetta scambia-monete, rivendita chiusa, bar che combinazione non ha cortesemente 5 euro da scambiare nemmeno se hai fatto colazione da loro. Troppo difficile rendere la vita più semplice a chi vuole prendere il bus?».<p> <p>Giuseppe Tegoletto <p> <p><p> <p> <p> <p> <p> <p><p> <p> <p><p> <p>", "time": "2019-01-23T07:03:02+01:00", "type": "cronaca"}
{"title": "Le lettere del 22 gennaio ", "url": "https://www.lastampa.it/2019/01/22/cronaca/le-lettere-del-gennaio-0Q0MWEZuHyLgmdgIr7Z6fI/pagina.html", "review": "", "content": "<p> <p>Un lettore scrive:<p> <p>«Mi sono recato alla Villa della Regina, splendido complesso architettonico di impianto settecentesco sulla Collina Torinese.<p> <p>«Nota dolente i parcheggi lato ingresso, uno a monte con una decina di posti, insufficienti per la domanda e uno a valle, nelle curve e controcurve di ingresso. <p> <p>«Il parcheggio a valle, unica risorsa per i turisti, era completamente ghiacciato con avvallamenti, dove le vetture raschiavano sulla terra con la scocca. Una situazione presente, da molti anni degna di attenzione, con particolare riferimento alle Residenze Sabaude, dove i turisti visitano la nostra bella città portando risorse economiche. Area abbandonata, là dove necessita manutenzione. <p> <p>«Parere dello scrivente si debba intervenire su questo parcheggio con un livellamento con terra e ghiaia e un raccolta acque piovane al fine di evitare la corrosione della terra al margine del manto stradale. <p> <p>«Con profonde buche». <p> <p>Renato Stroppiana <p> <p>Una lettrice scrive:<p> <p>«Vorrei ringraziare il sindaco di Torino, per tutto ciò che ha fatto e sta facendo. <p> <p>«Ha riempito la città di cartelli con scritto: “Attenzione strada dissestata” o “Marciapiede dissestato”, ha costruito una pista ciclabile, che non verrà mai sfruttata tra piazza Marmolada e piazza Robilant, ma in compenso ha ridotto in quel tratto corso Racconigi ad un budello pieno di buche; ha pensato alla purezza dell’aria facendo crescere l’erba dei parchi e aiuole tra i 60 e i 120 cm. <p> <p>«Ha detto No alle Olimpiadi perché altrimenti Torino sarebbe stata invasa da un’orda di turisti che avrebbero invaso i nostri negozi e le nostre strade. <p> <p>«Abbiamo il secondo Museo Egizio al mondo, invidiatoci da tutti, ma un turista ha molte difficoltà a trovarlo. <p> <p>«L’indisciplina e la delinquenza dilagano. <p> <p>«Grazie davvero per tutto questo perché nessuno prima era riuscito a scendere così in basso».<p> <p>Degli Esposti <p> <p>Un lettore scrive:<p> <p>«Non so se avete mai provato a prendere un treno Interregionale da Genova a Torino negli orari meno affollati. <p> <p>«Non è proprio cosi invitante a livello di sicurezza.<p> <p>«C’è sopra di tutto.<p> <p>«Non c’è un sistema di controllo: niente telecamere e nemmeno un controllore che passi.<p> <p>«Diversamente, su un convoglio Intercity dove non c’è questa situazione, il controllore passa immediatamente e guai aver sbagliato biglietto (giustamente si paga una penale). <p> <p>«Che dire?».<p> <p>MCR <p> <p> <p> <p> <p> <p> <p> <p><p> <p> <p><p> <p>", "time": "2019-01-22T07:04:00+01:00", "type": "cronaca"}
{"title": " Le lettere del 24 gennaio ", "url": "https://www.lastampa.it/2019/01/24/cronaca/le-lettere-del-gennaio-oQriCb3n6YcvD3O8IrmwgM/pagina.html", "review": "", "content": "<p> <p>Un lettore ci scrive:<p> <p>«Ho pagato un mese fa il mio obolo per la sosta in zona blu (e che obolo) e Gtt mi scrive che mi manderà una mail di conferma dell’avvenuto pagamento al posto del tagliando da esporre in auto. <p> <p>« Ad oggi, cioè a un mese di distanza, non ho ricevuto ancora nulla. Non vorrei andare incontro a multe salate per mancata registrazione del suddetto pagamento. <p> <p>«Può Gtt darci una risposta?».<p> <p>Chiara Ajmone <p> <p>Un lettore scrive:<p> <p>«Sono cinque anni circa che in famiglia possediamo un auto ibrida, scelta fatta per motivi etici ma anche perché abbiamo un’attività commerciale all’interno della Ztl centrale e quindi interessati a potervi entrare senza incorrere in sanzioni. <p> <p>«Tra qualche giorno il permesso di circolazione scade e scopro di non poterlo più rinnovare perché “secondo la nuova ordinanza comunale i permessi non possono più essere rilasciati a privati ma solo a ditte o a una delle categorie previste quali medici, magistrati, assessori etc.”<p> <p>«Quindi c’è il blocco dei diesel fino agli Euro 5, le auto benzina non possono entrare a meno che non si paghi il permesso che costa circa 200 euro e, novità, non possono più entrare nemmeno i veicoli ibridi che inquinano decisamente molto meno. <p> <p>«Ma allora tutto il discorso di incentivare l’acquisto dei veicoli elettrici/ibridi a che serve?<p> <p>«Tanto vengo paragonato ad un qualsiasi veicolo benzina, devo pagare lo stesso tipo di abbonamento, non ho nessuna agevolazione che quantomeno premi la scelta ecologica.<p> <p>«Eppure tutte le mattine all’interno della Ztl transitano gli Ape Piaggio dell’Amiat, che sicuramente non sono ecologici, i mezzi della Gtt vecchi e puzzolenti che non sono certamente ecologici, furgoncini e furgoni vari che rilasciano di tutto e di più, scooter e motorini (di privati non certo di ditte), e tante, davvero tante, troppe auto.<p> <p>«Certo, basta pagare 200 euro di abbonamento e puoi fare quello che vuoi: non ha proprio senso.<p> <p>«Se vogliamo essere coerenti allora dotiamo l’Amiat di Ape elettriche, la Gtt di solo mezzi elettrici (almeno nella Ztl), il Comune di auto elettriche. <p> <p>«Il buon esempio dovrebbe partire proprio da queste aziende e dal Comune. C’è molta delusione».<p> <p>Marco <p> <p> <p> <p> <p> <p> <p> <p><p> <p> <p><p> <p>", "time": "2019-01-24T06:59:09+01:00", "type": "cronaca"}
{"title": "L’Università di Torino scopre le molecole che rallentano il tumore ai polmoni ", "url": "https://www.lastampa.it/2019/01/23/cronaca/luniversit-di-torino-scopre-le-molecole-che-rallentano-il-tumore-ai-polmoni-mP19rsPybs1lXF0kOeEexO/pagina.html", "review": "", "content": "<p> <p>Molecole che rallentano la crescita del mesotelioma pleurico e, contemporaneamente, rendono più efficaci le cure contro il tumore. E’ questa una scoperta targata Università degli Studi di Torino. La prestigiosa rivista americana Proceedings of the National Academy of Sciences (PNAS), ha recentemente pubblicato uno studio sulle ricerche condotte dalla professoressa Riccarda Granata, della Divisione di Endocrinologia e Metabolismo, Dipartimento di Scienze Mediche dell’Università di Torino diretta dal professor Ezio Ghigo, che ha dimostrato come delle piccole molecole, i cosiddetti antagonisti dell’ormone growth hormone-releasing hormone (GHRH), siano capaci di inibire la crescita delle cellule tumorali nel mesotelioma pleurico maligno, in diversi modelli sperimentali. <p> <p>LEGGI ANCHE: Molinette, il robot chirurgo in azione: asportata la prostata ad un paziente a rischio <p> <p>Gli effetti antitumorali di queste sostanze, prodotte all’Università di Miami nel laboratorio del professor Andrew V. Schally, Premio Nobel per la Fisiologia e la Medicina nel 1977, erano già stati dimostrati in altri modelli tumorali, incluso il tumore della prostata e del polmone, ma non nel mesotelioma pleurico maligno. Questo è un tumore raro e molto aggressivo, che origina dal mesotelio, una sottile membrana che riveste la pleura dei polmoni ed è spesso associato all’esposizione prolungata all’amianto (o asbesto), un materiale ora dichiarato fuori legge ma molto utilizzato in passato nell’industria, nell’edilizia e nei trasporti. Il tumore ha un periodo di latenza molto lungo, durante il quale rimane asintomatico e ad oggi le terapie sono limitate. Risulta quindi fondamentale identificare nuovi possibili bersagli terapeutici per contrastare questa grave patologia.<p> <p>Il lavoro dimostra che gli antagonisti del GHRH, in particolare quelli denominati MIA-602 e MIA-690, sono capaci di inibire fortemente la crescita di diversi tipi di cellule di mesotelioma, di bloccare i meccanismi responsabili della progressione del tumore, così come di potenziare l’azione antitumorale del pemetrexed, il chemioterapico d’elezione per il trattamento del tumore.<p> <p> <p> <p> <p> <p><p> <p> <p><p> <p>", "time": "2019-01-23T19:14:54+01:00", "type": "cronaca"}
{"title": "Perché il referendum sulla Tav è poco più di un bluff", "url": "https://www.lastampa.it/2019/01/10/cronaca/perch-il-referendum-sulla-tav-poco-pi-di-un-bluff-yjMlBJnhCdtpgTKZYKCmMK/premium.html", "review": "", "content": "<p> <p>«Se il governo dirà di no proporrò che si faccia un referendum e che, se possibile, lo si faccia in tutto il Nord Italia», dice Sergio Chiamparino. «Ci sono milioni di piemontesi, ma direi anche di italiani, che hanno un’idea chiara e quindi, se chiedessero un referendum, nessuno di noi potrebbe fermare questa richiesta», apre Matteo Salvini. «Il referendum consultivo è uno strumento splendido, ben venga se lo chiedono i cittadini, anche se andava fatto quando si discuteva dell’opera 15 o 20 anni fa», conclude il ministro Toninelli. Tutti vogliono il referendum sulla Tav. Lo invoca da mesi il presidente della Regione, ma ora lo suggeriscono un po’ tutti: la Lega, Forza Italia, le imprese, gli artigiani, persino il Movimento 5 Stelle (ma ... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "10 gennaio 2019", "type": "cronaca"}
{"title": " Una ciclabile collegherà Torino e Milano nel 2020 ", "url": "https://www.lastampa.it/2019/01/15/cronaca/una-ciclabile-collegher-torino-e-milano-nel-wgs3wlXZ2OABIS7gh4UxEO/pagina.html", "review": "", "content": "<p> <p>Una pista ciclabile lunga 82 km collegherà Torino e Milano dal 2020, lungo il Canale Cavour. <p> <p>LEGGI ANCHE: <p> <p>Un protocollo d’intesa per realizzarla è stato firmato da Regione Piemonte, province di Vercelli e Novara, parchi del Ticino, del Po, della Collina Torinese e del lago Maggiore e Canale Cavour. <p> <p> La ciclabile costerà 25 milioni di euro. Il progetto sarà in carico alla Città metropolitana di Torino e sarà curato dall’ingegner Luigi Spina, che ha già realizzato le ciclabili della provincia torinese. <p> <p>La ciclovia sarà larga 3,4 metri: partirà fra Chivasso e Crescentino, e correndo lungo il Canale Cavour raggiungerà Galliate e il Ticino. All’altezza di Turbigo si innesterà nella ciclabile esistente, che da Sesto Calende arriva a Milano lungo i Navigli. <p> <p> <p> <p> <p> <p><p> <p> <p><p> <p>", "time": "2019-01-15T17:19:29+01:00", "type": "cronaca"}
{"title": " Nel bosco d’inverno il calicanto ci protegge ", "url": "https://www.lastampa.it/2019/01/11/cronaca/nel-bosco-dinverno-il-calicanto-ci-protegge-40LT6Zi7F6YPcZHYjUSRKM/pagina.html", "review": "", "content": "<p> <p>Il cielo è grigio pesante, gonfio di neve. Le foglie secche e ghiacciate croccano sotto le scarpe e tutto intorno c’è solo il silenzio. Il bosco d’inverno è qualcosa di speciale, mi riporta a una scena teatrale, dismessa e abbandonata, nella quale scheletri di legno e qualche cespuglio di verde pungitopo, sono tutto ciò che rimane di una quinta scenografica rigogliosa e pulsante, ormai lontano ricordo della stagione estiva.<p> <p>Tutto tace, l’aria è gelida che la senti passare per bene dalle narici. Il passo incerto disegna orme scure sul suolo bianco di brina, come sassolini di Pollicino per ritrovare la strada del ritorno. Ma ad un tratto qualcosa mi rapisce, ed è qualcosa di speciale: un invisibile ma chiaro segnale di vita, un preludio alla primavera portato da una fragranza intensa, dolce, con una nota aromatica. Rapito, l’olfatto mi conduce ad un arbusto apparentemente nudo, con rami sottili allungati verso il cielo. Solo avvicinandosi i piccoli fiori risultano chiaramente visibili: sono tinti di un giallo inaspettato e hanno una macchia porpora al centro. Sembrano tanti campanelli di cera, e il profumo che emanano è inebriante. Sono i fiori del Calicanto. Sono i fiori di un arbusto che risveglia e sollecita il senso dell’olfatto in queste gelide mattine invernali.<p> <p>Il Chimomanthus Praecox, sinonimo di Calycanthus praecox e Calycanthus fragrans, deve il suo nome ai termini cheimon e anthos che in greco antico significano rispettivamente inverno e fiore, e praecox, dal latino, p«recoce, che fa riferimento alla precocità dei suoi fiori che sbocciano in pieno inverno.<p> <p>Una curiosità: questa sua fioritura inattesa è legata alla leggenda di un pettirosso che, scacciato da altri alberi, trovò rifugio solo fra i rami del calicanto: Dio volle ricompensare questa gentilezza facendo cadere sui rami di questa pianta una pioggia di stelle splendenti e molto profumate. Ecco perché l’omaggio di un rametto di calicanto è espressione di affettuosa protezione nei confronti di chi lo riceve. <p> <p>Lasciatevi prendere per il naso dunque, da questo strepitoso arbusto che prospera in estate e fiorisce in inverno e, se non avete la fortuna di avere uno spazio esterno dove potere farlo crescere, provate l’esperienza di reciderne un ramo, fiorito da poco, e di metterlo in un vaso con acqua fresca: vi inonderà la casa di profumo e forse, anche di simpatici pettirossi.<p><p><p> <p><p><p>stropicciato.dz@gmail.com <p> <p>BY NC ND ALCUNI DIRITTI RISERVATI <p> <p> <p> <p> <p> <p><p> <p> <p><p> <p>", "time": "2019-01-11T10:11:35+01:00", "type": "cronaca"}
{"title": " “Lo facciamo solo per sei sere” Ma il giallo resiste da vent’anni ", "url": "https://www.lastampa.it/2019/01/15/cronaca/lo-facciamo-solo-per-sei-sere-ma-il-giallo-resiste-da-ventanni-0aQnIqrcj80ByratXRHeEM/pagina.html", "review": "", "content": "<p> <p>Era la regina del giallo, ma su una cosa almeno non ebbe l’intuito sagace della sua Miss Marple o lo sguardo lungo di Hercule Poirot. Infatti, sembra che al debutto teatrale di «Trappola per topi», Agatha Christie abbia detto all’impresario che l’aveva convinta a trasformare in commedia il suo racconto «Tre topolini ciechi»: «Chissà se starà su almeno un mese…».<p> <p>Pura scaramanzia o scarsa preveggenza, sta di fatto che il «giallo dei gialli», da quel 25 novembre 1952 a oggi, è stato in cartellone ben sessantasei anni con repliche ininterrotte a Londra. Nel mondo, lo spettacolo rappresentato in quarantacinque Paesi e tradotto in ventiquattro lingue, è stato visto da oltre undici milioni di spettatori. Un successo da Guinness. E, nel suo piccolo, è da record anche l’edizione torinese firmata Torino Spettacoli, che festeggia in questi giorni il ventesimo compleanno. <p> <p>LEGGI ANCHE: Tutti gli appuntamenti, gli eventi e le mostre a Torino <p> <p>La genesi la racconta Irene Mesturino, manager di Torino Spettacoli, nonché figlia di Gian, che di «Trappola per topi» nella versione nostrana è un po’ il papà. «Mio padre, che è un grande appassionato della Christie, già negli anni Settanta-Ottanta aveva proposto una versione di questa commedia con Adolfo Fenoglio alla regia e Enza Giovine nel cast. Ma è del 1999 l’idea di riallestirla in grande stile, con due attori che venivano dal mondo dei classici come Piero Nuti e Adriana Innocenti. Ci volle del bello e del buono a convincere i due titolati interpreti di tanto teatro greco, protagonisti indiscussi del festival di Siracusa, a calarsi nel plot di lady Agatha. Li si dovette proprio corteggiare». «In effetti, non ne volevamo sapere di quella che ci sembrava una proposta da matti. Ricordo che Gian, alla fine, per convincerci disse: “Va bene, mettetelo in scena per sei sere e poi vi sostituisco con altri attori”. Aveva trovato la strategia giusta, visto che Adriana (Innocenti, ndr) è rimasta nel cast fino all’ultimo anno della sua vita e io, dopo vent’anni, sono ancora qui»: è la conferma di Piero Nuti, che oltre a firmare la regia, è tuttora in scena, nei panni del signor Paravicini, nonostante i novant’anni compiuti. <p> <p>Racconta Nuti: «Non è facile che uno spettacolo resti in scena per vent’anni in una città come Torino che, per quanto culturalmente vivace, non è Londra o New York. In più, non si tratta della “Boheme”, che uno può vedere tante volte con cantanti diversi per apprezzare le varie interpretazioni. Nella nostra Compagnia, siamo quasi tutti interpreti storici». E aggiunge: «Inoltre, si tratta pur sempre di un giallo: eppure, inspiegabilmente, ci sono persone che lo rivedono più e più volte. Come una giovane che, giorni fa, ci ha raccontato di aver visto lo spettacolo ogni anno, sin dal suo esordio all’Alfieri». Sembra che, ormai, quasi tutti gli spettatori che varcano la soglia dell’Erba, dove «Trappola» è in scena sino al 3 febbraio, conoscano bene la trama e l’assassino. «Poi ci sono i tanti ragazzini, quelli che arrivano con la famiglia e quelli delle scuole, che capiscono subito chi è l’omicida e che, dopo lo spettacolo, vengono in camerino a farsi i selfie con noi attori». «Un successo – conclude Nuti, che ha da poco affrontato lo spettacolo «Oh Dio mio!» della scrittrice israeliana Anat Got e che firma il cartellone del «Festival di cultura classica» per Torino Spettacoli – che mi spiego solo mettendo insieme un testo perfetto, personaggi semplici ma ben descritti, una messa in scena curata nel dettaglio e una Compagnia molto molto affiatata. E a questo punto, almeno per un po’, i greci possono anche andare in soffitta». <p> <p>BY NC ND ALCUNI DIRITTI RISERVATI <p> <p> <p> <p> <p> <p><p> <p> <p><p> <p>", "time": "2019-01-15T10:30:00+01:00", "type": "cronaca"}
{"title": "La terza edizione di Rivoli città fotografica scalda i motori ", "url": "https://www.lastampa.it/2019/01/19/cronaca/la-terza-edizione-di-rivoli-citt-fotografica-scalda-i-motori-88v3yvcRkt4BtNI4yKPfFP/pagina.html", "review": "", "content": "<p> <p>Rivoli? Non solo città d’arte, ma anche città fotografica. Già, perché per il terzo anno consecutivo il gruppo fotografico «L’Obiettivo» si prepara a mettere in mostra «Rivoli... città fotografica», una kermesse che durerà 24 giorni dal 15 giugno al 7 luglio. La manifestazione sarà presentata giovedì 24, alle 21, presso la sede dell’associazione in piazza Cervi a Rivoli.  <p> <p>LEGGI ANCHE: Tutti gli appuntamenti, gli eventi e le mostre a Torino <p> <p>«La manifestazione si caratterizza per il fatto di essere un evento diffuso, sparso cioè in diverse zone e sedi - dicono gli organizzatori -. E quest’anno ci sarà la partecipazione gratuita e aperta a tutti i fotografi, professionisti e non, domiciliati non solo in Piemonte ma anche in Valle d’Aosta e Liguria. Ci sarà anche una nuova sezione dedicata agli under 18 ed infine la partecipazione, a titolo dimostrativo, di due scuole medie di Torino». <p> <p>E che l’evento attiri i fotografi e il pubblico lo dimostrano i numeri: l’anno scorso i progetti fotografici presentati sono 42 e oltre 400 i visitatori della mostra al museo del Conte Verde. E sono stati adesso 38 i negozi che hanno aderito alla manifestazione, esponendo,64 foto dei soci de «L’Obiettivo» nelle loro vetrine. Il bando del concorso si può consultare presso il sito www.obiettivorivolese.org e chi vuole partecipare deve inviare, entro il prossimo 3 marzo, la scheda di iscrizione, 10 immagini ed un breve testo esplicativo. <p> <p> <p> <p> <p> <p><p> <p> <p><p> <p>", "time": "2019-01-19T12:06:32+01:00", "type": "cronaca"}
{"title": " Le forchette muse del fotografo: “Sono in posa come le modelle” ", "url": "https://www.lastampa.it/2019/01/17/cronaca/le-forchette-muse-del-fotografo-sono-in-posa-come-le-modelle-0wFK53ZSHsLCkmMShGvHdI/pagina.html", "review": "", "content": "<p> <p>A casa di Pino Cuttaia, chef 2 stelle Michelin del ristorante La Madia a Licata, usanza vuole che nei pranzi di famiglia tutti i parenti «peschino» lo stesso numero di forchettate dal grande piatto centrale colmo di pasta: «È la democrazia applicata alla tavola, se non fosse che il padre di Pino aveva una forchetta speciale, con i rebbi allargati, così da prendere più cibo» svela Davide Dutto, fotografo cuneese autore di «NoTools_Fork1» in mostra a Teatro Paesana da oggi al 3 febbraio (organizza Ghost Associazione Culturale, con Ghost Book, BArock e ChefProfile). Quell’immagine un giorno accende la creatività di Dutto e ispira la sua «raccolta»: «Ho cominciato a cercare forchette, ovunque: un anno e mezzo fa ne ho trovata una simile in un mercatino dell’usato a Fossano, l’ho pagata 2 euro». È stata la prima di una lunga serie, immortalata come una modella, con la sua Canon 5 D, appoggiata su un lembo bianco in modo da «decontestualizzare l’utensile, per poter leggere meglio le storie in ogni fessura evidenziata dal tempo». <p> <p>LEGGI ANCHE: Tutti gli appuntamenti, gli eventi e le mostre a Torino <p> <p>Un’altra forchetta dai rebbi allargati, ad esempio, è quella di «Maria, dell’osteria Veglio, a La Morra: la usava per servire i tagliolini, perchè il forchettone era troppo grande e la forchetta tradizionale troppo piccola». È in catalogo anche lei. E poi ci sono le «comprimarie», quelle di cui non si conosce il passato, ma ci si può divertire a intravederci il futuro: «Ad esempio, ci sono le forchette ordinate, una dietro l’altra, come soldatini prossimi alla parata, le forchette ammucchiate come i pendolari che aspettano la metropolitana, ci sono quelle abbracciate da un fil di ferro e le nobili decadute, cioè ossidate, quelle aristocratiche che arrivano dall’Inghilterra e quella infilata dentro un barattolo di vetro che la deforma e destruttura». Come suggerisce l’artista Bruno Munari: «L’oggetto e il suo design non hanno più solo una valenza estetica o funzionale, ma diventano simbolo di una società in un determinato periodo storico, sopravvivono a generazioni, raccontano di antichi pasti e fasti, di mondi anche molto lontani, di seduzioni e complicità, come la forchetta con il cavatappi incorporato». È la filosofia sottesa nella personale di Dutto: «Le forchette diventano una prosecuzione dell’uomo». Il cibo è continuamente evocato, ma non compare mai. Sarà protagonista, però, di una cena domani sera (già sold out) proprio con l’incosapevole ispiratore, lo chef Cuttaia, a Palazzo Paesana, senza piatti e con l’utilizzo di una sola forchetta, da tenersi poi per ricordo. Solo nell’ultima foto - ce n’è una quarantina in mostra - appare un cucchiaio, ma non a caso: «Evoca un “passaggio di consegne” perchè Fork1 è solo la prima parte del progetto NoTools che prevede, il prossimo anno, Spoon2 e infine Knife3». <p> <p>Uniche eccezioni ammesse in mostra: una vera forchetta infilata in una roccia lavica «ricordo di un viaggio sull’Etna» e tre sculture, tre posate giganti in legno, costruite dal falegname Dutto di Fossano. Per il resto, solo scatti 70x100. A parte, quella della forchetta del papà di Cuttaia da cui tutto nacque, che è 2x1 metri. <p><p><p> <p>NoTools_Fork1,  Teatro Paesana,  via Bligny 2, ingresso libero,  da oggi al 3 febbraio.  <p> <p> <p> <p>  <p> <p> <p> <p> <p><p> <p> <p><p> <p>", "time": "2019-01-17T08:16:28+01:00", "type": "cronaca"}
{"title": "La battaglia sulla Tav può danneggiare anche Chiamparino", "url": "https://www.lastampa.it/2018/12/06/cronaca/la-battaglia-sulla-tav-pu-danneggiare-anche-chiamparino-8YtLJ8jixIr9OHSGtO0pbN/premium.html", "review": "", "content": "<p> <p>Gli incerti destini della Torino-Lione da mesi fiaccano l’immagine e la forza politica di Chiara Appendino. La sindaca, stretta fra le sue personali convinzioni e l’appartenenza al Movimento 5 Stelle da una parte e le pressanti richieste del mondo produttivo e di buona parte della città dall’altro, si sta logorando in questa lunga fase interlocutoria. Ma non è l’unica a rischiare di essere danneggiata dalla Tav. È, un po’ a sorpresa, in compagnia di Sergio Chiamparino. Il presidente della Regione ha puntato sull’alta velocità e sul conflitto quotidiano con il governo gran parte di una campagna elettorale che per ora sta conducendo in splendida solitudine, agevolato dalla debolezza del candidato Cinquestelle Bertola e dall’assenza del cen... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": " | 06 dicembre 2018", "type": "cronaca"}
{"title": "Primo Levi ai tempi del liceo, un secchione pieno d’ironia", "url": "https://www.lastampa.it/2019/01/17/cronaca/primo-levi-ai-tempi-del-liceo-un-secchione-pieno-dironia-cScGhwzaDsZmH5ucMHs18L/premium.html", "review": "", "content": "<p> <p>Impacciato, «secchione», habitué degli incidenti in bicicletta e con la testa fra le nuvole. Si trova questo Primo Levi tra le righe del suo primo scritto inedito ai posteri, una poesia dedicata alla biologia ispirata dal compito assegnato: compilare un erbario itinerante. Per chi legge oggi i versi di «Voi non sapete studiare», emerge un autoritratto letterario capace di spiazzare l’idea del giovane Levi, ancora spensierato e lontano dal diventare il chimico e scrittore che è stato. Ancora lontano dagli orrori dell’Olocausto. Semplicemente un ragazzo dalla penna canzonatoria, già attratto dal pastiche letterario che coltiverà più avanti. Tutti gli appuntamenti, gli eventi e le mostre a Torino «Vicino ai giovani, perché si possano ricono... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "17 gennaio 2019", "type": "cronaca"}
{"title": "Per il Pil o per la decrescita: il bivio passa da Torino", "url": "https://www.lastampa.it/2018/11/29/cronaca/per-il-pil-o-per-la-decrescita-il-bivio-passa-da-torino-zNTYRZviGrRbL0SMMC8aXO/premium.html", "review": "", "content": "<p> <p>Tutto in una settimana. Tra lunedì 3 e sabato 8 dicembre Torino ospiterà due appuntamenti destinati a segnare profondamente la vita pubblica della città e non solo. Lunedì 3 dicembre dodici organizzazioni del mondo produttivo hanno chiamato a raccolta i loro iscritti. Alle Ogr arriveranno 1.500 tra imprenditori, artigiani, commercianti, agricoltori, esponenti della cooperazione. È l’Italia del Pil, quella che produce ed esporta, che alla politica chiede di non compromettere con le sue scelte una crescita troppo fragile trasformandola in stagnazione o, peggio ancora, recessione. La Tav, come è accaduto con la grande manifestazione del 10 novembre in piazza Castello, è solo l’innesco; in gioco, in realtà, c’è un’idea del Paese fondata sull... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": " | 29 novembre 2018", "type": "cronaca"}
{"title": "Fuori tre: il centrodestra fa strage di candidati", "url": "https://www.lastampa.it/2018/12/13/cronaca/fuori-tre-il-centrodestra-fa-strage-di-candidati-BcqabfTAdanyPkKuGfIKBP/premium.html", "review": "", "content": "<p> <p>Sergio Chiamparino è in campagna elettorale permanente da fine agosto. Non ha ancora deciso con quale coalizione correrà (i rapporti con gli alleati di sinistra sono sempre più tesi, come abbiamo spiegato in questo articolo) ma imperversa da quattro mesi. Il Movimento 5 Stelle ha scelto a ottobre il suo candidato, quel Giorgio Bertola che scalda poco i cuori di alcuni ma rassicura la base degli attivisti perché proviene dal nucleo originario dei grillini piemontesi. E il centrodestra? Desaparecido. Accreditata di quindici punti di vantaggio nei sondaggi la coalizione classica Lega-Forza Italia-Fratelli d’Italia sembra non avere fretta di avviare la campagna elettorale, tanto meno di individuare il candidato presidente. In realtà Forza It... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": " | 13 dicembre 2018", "type": "cronaca"}
{"title": " Alla Promotrice delle Belle arti il significato indecifrabile di un Lego che imita l’arte ", "url": "https://www.lastampa.it/2019/01/11/cronaca/alla-promotrice-delle-belle-arti-il-significato-indecifrabile-di-un-lego-che-imita-larte-aH0XIk8uUcwE1szRRQjQEL/pagina.html", "review": "", "content": "<p> <p>Per noi maschi e non solo, bambini e non solo c’è un gioco che è più Gioco degli altri. Tutti ne abbiamo la stessa cognizione e dunque attenzione a non sbagliarsi. Strani contorni assume la partita se uno dei giocatori è Nathan Sawaya. Semplifichiamo: alla Promotrice c’è una mostra che inizia con un’opera, «Divisione». Rosse mani escon da un’enorme vasca di Lego rossi sovrastati da antropoidi volanti: speranza e disperazione, amore e odio, inferno e paradiso. 112.306 pezzi assemblati dall’ex avvocato Sawaya che dice di conoscere gli aggettivi grazie a School House Rock, i numeri con Sesame Street e sogna che i bambini imparino la storia dell’arte con i Lego. <p> <p>LEGGI ANCHE: Tutte le recensioni <p> <p>Mi immergo nella sua creatività: matite per scrivere sui soffitti, arcobaleni di mani che fanno capolino da una nuvola, un writer che libera le idee migliori e poi «Yellow»: un uomo di mattoncini gialli si squarcia il petto. Bella, mi ricorda un ritratto di Elisabetta I: è la leggenda del pellicano che si apre il petto col becco per nutrire i figli col suo sangue. Scendiamo ancora: blu, rosso, giallo, il nero di un grande pianoforte, il verde di un gigantesco T-Rex e una grande Testa Moai. L’avvocato gioca la partita con la riproduzione di famose opere d’arte e penso alle parole del suo illustre predecessore, Cicerone: «A chi giova»?<p> <p>«The Art of the Brick», alla Promotrice delle Belle Arti, fino al 24 febbraio<p> <p> <p> <p> <p> <p><p> <p> <p><p> <p>", "time": "2019-01-11T09:20:48+01:00", "type": "cronaca"}
{"title": "Paravidino, tre ore movimentate (anche troppo) inseguendo i sogni di chi vaga per il mondo ", "url": "https://www.lastampa.it/2019/01/11/cronaca/paravidino-tre-ore-movimentate-anche-troppo-inseguendo-i-sogni-di-chi-vaga-per-il-mondo-e5Cay1NSt1VdAkGvqTUWpI/pagina.html", "review": "", "content": "<p> <p>Si finisce shakerati: dai cambiamenti rapidi dei personaggi, dalle decine di costumi che camminano sul palco - e quanto sono sofisticati nella scelta del look contemporaneo - e dalle maschere, che moltiplicano i protagonisti e certificano un gran pregio artigianale. E poi dalla storia che annoda una vicenda all’altra: ecco, appena l’applauso finale si assorbe, si cerca di rimettere insieme il racconto di Fausto Paravidino «La ballata di Johnny e Gill», che per tre ore è stato in movimento al Gobetti. Fisico, con gli attori che entrano e escono a un ritmo televisivo; e narrativo, alla ricerca della terra dove Johnny, l’uomo sognatore, e il suo amore Gill possano vendere i loro pesci gialli. Sì, gialli e dunque unici: «I naselli li vendano gli altri» si dicono prima di lasciare il proprio Paese.<p> <p>LEGGI ANCHE: Tutte le recensioni <p> <p>Allora, la costruzione anticipata dall’autore sul ponte lanciato alle sacre scritture per spettatori credenti e non, è veramente arduo da mettere insieme. Poco importa, perchè una cosa si ha negli occhi e nelle orecchie: la parodia seria della precarietà dolorosa di chi vaga per il mondo. E Paravidino la distribuisce come fosse una notizia da telegiornale: con un barca in mezzo al mare dove Johnny e Gil e il cugino Lucky - Paravidino stesso - digeriscono sgomenti la morte di una donna di colore e il suo neonato. Con lo sbarco in America, dove tutto è possibile ma il mafioso russo arrivato molto prima di loro ha denaro e prepotenza per far sentire male chi vuole comprare sogni. Con uno show alla Letterman a cui la coppia della ballata è invitata: non sono più migranti, hanno fatto i soldi - e quanta fatica a pensare siano onesti -, sono i nuovi americani. Così di padre in figlio, di lingua in lingua, dall’italiano all’inglese, al francese, senza sottotitoli: e forse questa è una delle ragioni per cui durante l’intervallo qualcuno lascia il teatro. Be’, fa male. Johnny e Gil hanno ancora da comprendere, cercano un bambino, trovano un utero in affitto, e poi il miracolo di una gravidanza. Un figlio in anticipo sul terrorismo islamico, che ha caricato i suoi esplosivi. Non c’è bisogno di sottotitoli. <p> <p>«La ballata di Johnny e Gill», al teatro Gobetti, fino al 20 gennaio <p> <p> <p> <p> <p> <p><p> <p> <p><p> <p>", "time": "2019-01-11T09:24:03+01:00", "type": "cronaca"}
{"title": " L’esposizione è un piacere da gustarsi come un caffè ", "url": "https://www.lastampa.it/2019/01/18/cronaca/lesposizione-un-piacere-da-gustarsi-come-un-caff-GDOW0OfMC01gO7oto0IwZL/pagina.html", "review": "", "content": "<p> <p>* * * * «I musei sono mappe: le uniche che abbiamo per risalire il labirinto della memoria». Con questa frase di Alessandro Baricco ha inizio il percorso espositivo del Museo Lavazza, immersione totale nel mondo del caffè reso interattivo da una tazzina. Quella che mi danno all’ingresso la uso per tutta la visita: attiva le installazioni delle 5 aree tematiche. La prima in «Casa Lavazza», seduto in poltrona ad ascoltare il racconto di Luigi Lavazza e delle tre successive generazioni. Di come a fine ‘800 nacque l’azienda con 50 lire e dell’eredità lasciata:una famiglia diventata azienda rimanendo «casa». Poi, tazzina sul tavolo, provo a coltivare la mia pianta di caffè in «Fabbrica» e lavoro le mie ciliegie sino a creare la mia miscela. C’è un tavolo con le informazioni, che passano anche attraverso suoni ed odori. L’innovazione tecnologica è sempre a misura d’uomo che è e resta insostituibile. In «Piazza» vedo ISSpresso, la macchina con cui Samantha Cristoforetti assaporò il primo caffè nello spazio e vorrei proprio sorseggiare il nitro cappuccino nell’ «Atelier» in mezzo alle nuvole del Paradiso Lavazza. Il tempo di un selfie e ci si trova nell’ «Universo»: uao, la mia tazzina rende semplici fili spettacolari. Patatine con polvere di caffè: un museo è un piacere, se non è buono che piacere è?<p> <p>LEGGI ANCHE: Tutte le recensioni di questa rubrica <p> <p>BY NC ND ALCUNI DIRITTI RISERVATI <p> <p> <p> <p> <p> <p><p> <p> <p><p> <p>", "time": "2019-01-18T08:31:40+01:00", "type": "cronaca"}
{"title": " Le canzoni degli Abba reggono anche in italiano ", "url": "https://www.lastampa.it/2019/01/18/cronaca/le-canzoni-degli-abba-reggono-anche-in-italiano-YSPjzmyKygMHh7mYbyx4fK/pagina.html", "review": "", "content": "<p> <p>* * * * Secondo passaggio al Colosseo e si sente, il pubblico scandisce in anticipo cosa succede in scena , canta gli Abba tradotti e si passa i commenti: chi è il più bello, chi ha la voce migliore, chi non sfuggirà a una foto. C’è chi si spinge su cosa dovrebbe fare la santa Donna - si chiama così la protagonista, mamma di Sofia, ovvero la giovane futura sposa della storia - per accelerare un po’ questo ritorno di fiamma con Sam, cioè l’architetto Carmaichael con cui lei ha avuto molto più che un flirt estivo 25 anni prima. <p> <p>Perché insieme devono tornare, è fuor di dubbio. E il pubblico femminile tifa per lui, è Paolo Conticini, che in tv è il bello e il buono delle serie e in questo musical ne viene fuori alla grande. Insomma, atmosfera frizzante nella platea di «Mamma mia», fenomeno delle ultime due stagioni teatrali creato da Massimo Romeo Piparo sul successo del film con Maryl Streep. <p> <p>LEGGI ANCHE: Tutte le recensioni di questa rubrica <p> <p>Facile giocare con la cinematografia da grandi numeri si poteva pensare, ma non c’è mai vita facile per un musical che canta in italiano: in questo caso, però, ogni dettaglio è curato e funzionale a un copione brillante e nessun fastidio parte dall’orecchio mentre la compagnia mette il volume a «Soldi, soldi, soldi», «Grazie per la musica» o «Sei destinato a me». O ancora «Ha vinto tutto lei»e «Il sogno è mio»: viva gli Abba che hanno dato le parole a queste vicende rosa, a questa love story che si inerpica sul molo mobile di un’isoletta greca, con una locanda che magicamente si apre, si chiude, si gira: scenografia gigante e tecnologica. Con lo spazio del tetto della casa, diciamo la mansarda, immaginato per far suonare l’orhestra dal vivo. Ecco, anche il sonoro live non è da tanti musical.<p> <p>E poi ci sono gli altri protagonisti maschili, il longilineo Sergio Muniz con barba appena imbiancata e il rude Luca Ward: un bel tris a dividersi le spettatrici. Non è vero, piacciono a tutti, anche alla metà del cielo maschile e ai bambini in sala, perché sono divertenti, ben combinati fra loro, sul ritmo di un racconto che per fortuna non è mai una favola a tutto tondo. E con le attrici, Sabrina Marciano che interpreta Donna, Laura Di Mauro e Elisabetta Tulli, le amiche di sempre di Donna. <p> <p>Addirittura loro tre avevano un gruppo rock, e nel gran caos generato dalla comparsa dei tre ex arrivati sull’isola, che sono i potenziali padri di Sofia, tirano fuori dal baule le tutine sberluccicanti del tempo che fu e tornano a ballare sui tavoli avvolte da paillettes. Che tipe! <p> <p>È lunga la commedia, dura tre ore, ma alla fine nessuno se ne vuole andare. Gli attori chiamano sotto il palco a ballare e mettono il karaoke che passa sullo schermo: l’omaggio è d’obbligo: «Mamma mia, here I go again/My my how can I resist you?».<p><p><p> <p>BY NC ND ALCUNI DIRITTI RISERVATI <p> <p> <p> <p> <p> <p><p> <p> <p><p> <p>", "time": "2019-01-18T08:47:52+01:00", "type": "cronaca"}
{"title": " Il colpevole è in platea e lo scova il pubblico ", "url": "https://www.lastampa.it/2019/01/11/cronaca/il-colpevole-in-platea-e-lo-scova-il-pubblico-Q2OLCaCrlBirkRjmh49neI/pagina.html", "review": "", "content": "<p> <p>Alla fine il colpevole è saltato fuori e dalla platea si è alzato un mormorio di soddisfatta approvazione. Per una volta il pubblico sprofondato in poltrona non è stato costretto a rimanere in religioso silenzio nel buio del teatro, ma anzi a luci ben accese ha decretato, dopo un’attenta e partecipata indagine e dopo tante risate, chi fosse stato a macchiarsi del feroce delitto. Ciò che rende «Forbici Follia» al teatro Gioiello di Torino uno spettacolo da record, per longevità e gradimento, è proprio il fatto che i veri protagonisti sono i presenti in sala e ne decidono l’andamento. La pièce, nata dalla penna di Paul Portner, ha la particolarità di essere interattiva con gli spettatori direttamente coinvolti nel costruire la storia che quindi cambia a ogni recita. <p> <p>LEGGI ANCHE: Tutte le recensioni <p> <p>Lo show, allestito dalla Compagnia Torino Spettacoli al Gioiello che da parecchi anni lo ripropone nel suo cartellone, ha trasformato il palco di via Cristoforo Colombo in un salone di bellezza. A muoversi tra phon e bigodini un giovane e rodato cast, impegnato a dare corpo e voce a personaggi stereotipati che agiscono seguendo un canovaccio che permette loro di variare l’intreccio in base alle suggestioni di chi assiste. Così Simone Moretto, Elena Soffiato, Elia Tedesco, Matteo Anselmi, Carmelo Cancemi e Cristina Palermo, si sono calati nei panni di precisi caratteri quali il parrucchiere gay, l’affascinante e apparentemente svampita shampista, la supponente signora borghese, il giovane e rampante antiquario, l’agente di polizia e il commissario. <p> <p>Se il primo atto è servito per presentare e contestualizzare la vicenda, nel secondo sono stati chiamati in causa gli spettatori che, in qualità di testimoni, con domande, deduzioni capillari e dubbi subito dissipati, hanno coadiuvato il commissario dando una svolta alle indagini. In un primo momento a farla da padrone è stata la timidezza e in pochi hanno osato esprimersi, tuttavia, dopo aver rotto il ghiaccio, c’è stata una gara per riuscire a esprimere i propri sospetti, per rendere evidente un particolare che agli altri era sfuggito, per chiedere spiegazioni sul comportamento di un determinato personaggio. <p> <p>Grazie all’ottima capacità di improvvisazione del gruppo di attori che ha saputo cogliere al volo le occasioni offerte dai presenti in sala, nonostante qualche battuta forse un po’ troppo scontata, ha preso forma un giallo comico veramente divertente. Il pubblico, formato da grandi e piccini, ha tributato molti applausi e, proprio per il fatto che lo svolgimento di «Forbici Follia» non è mai lo stesso, in parecchi hanno espresso il desiderio di tornare a rivederlo. Le recite riprenderanno a partire da mercoledì 30 gennaio e proseguiranno fino a metà febbraio.<p> <p>BY NC ND ALCUNI DIRITTI RISERVATI <p> <p> <p> <p> <p> <p><p> <p> <p><p> <p>", "time": "2019-01-11T09:29:37+01:00", "type": "cronaca"}
{"title": " “C’è una fuga di gas in casa”. E così rubano centomila euro ", "url": "https://www.lastampa.it/2019/01/02/cronaca/c-una-fuga-di-gas-in-casa-e-cos-rubano-centomila-euro-vCJG4CSbfXNzQwjFit82MO/pagina.html", "review": "", "content": "<p> <p>«Sì, ho festeggiato un bel Capodanno. Con il magone in gola, per tutti i gioielli e i soldi che mi hanno portato via sotto il naso. Mi sono lasciata abbindolare come una stupida, da due ladri. Mentre uno mi distraeva, l’altro è andato in camera e mi ha svuotato i cassetti». Non si dà pace la signora Valentina, di 84 anni, raccontando l’ultima truffa dell’anno messa a segno a Torino, in zona San Donato. Bottino ingente. Quasi 100 mila euro tra contanti, orologi antichi e preziosi di vario genere. «Molti oggetti - dice la pensionata - avevano per me un valore più affettivo che economico. Ricordi di famiglia che non vedrò più».<p> <p>LEGGI ANCHE: Tutti gli articoli sui quartieri <p> <p>Il colpo <p> <p>Sono stati abili i truffatori ad entrare nella sua abitazione, nella tarda mattina del 31 dicembre. Vestiti da operai del gas, le hanno fatto credere che ci fosse una fuga di metano dalle tubature del palazzo. Un guasto nelle cantine, che avrebbe coinvolto gli alloggi del condominio. Suonando al citofono, hanno spiegato alla donna che dovevano verificare i tubi della cucina. «Sono entrati in casa trafelati - racconta -. Uno aveva un aggeggio in mano e lo puntava in tutte le direzioni. Diceva che era un laser capace di captare le fughe di gas. Mi ha fatto spaventare. Mi ha riempito la testa di spiegazioni, sul fatto che sarei rimasta al freddo a Capodanno e che l’alloggio rischiava addirittura di esplodere. In buona sostanza mi ha distratta, così non mi sono accorta dei movimenti del complice. Indisturbato è andato nella mia camera da letto ed ha aperto tutti i cassetti. Mi ha portato via tutto». <p> <p>Un colpo veloce, durato una manciata di minuti, seguendo uno dei copioni collaudati dai truffatori. Una specialità delle famiglie «sinti». Poi i due banditi sono usciti di corsa, dicendo alla donna che era tutto a posto. «Sono andati via infilando le scale. A ripensarci mi viene tanta rabbia. Se non avessi aperto la porta, non sarei cascata nella loro trappola. Eppure sembravano così credibili. Non mi hanno lasciato il tempo di ragionare». La donna ha denunciato la truffa ai carabinieri della caserma di San Donato. <p> <p>I consigli dell’Arma<p> <p>Il decalogo pubblicato dall’Arma contro le truffe agli anziani consiglia infatti di «non fidarsi delle apparenze». La regola principale è «non aprire agli sconosciuti e non farli entrare in casa. Diffidare degli estranei che vengono a in orari inusuali, soprattutto se in quel momento si è soli in casa». E comunque «prima di aprire la porta, controllate dallo spioncino e, se avete di fronte una persona che non avete mai visto, aprite con la catenella attaccata». Inoltre «prima di farlo entrare, accertatevi della sua identità ed eventualmente fatevi mostrare il tesserino di riconoscimento». Ma soprattutto «nel caso in cui abbiate ancora dei sospetti o c’è qualche particolare che non vi convince, telefonate all’ufficio di zona dell’Ente indicato» o «chiamate le forze dell’ordine». <p> <p>BY NC ND ALCUNI DIRITTI RISERVATI <p> <p> <p> <p> <p> <p><p> <p> <p><p> <p>", "time": "2019-01-02T09:23:53+01:00", "type": "cronaca"}
{"title": " Due ore per riflettere guardando negli occhi quelli che nessuno vuole più guardare ", "url": "https://www.lastampa.it/2019/01/18/cronaca/due-ore-per-riflettere-guardando-negli-occhi-quelli-che-nessuno-vuole-pi-guardare-EcddrIeAgs7HFM6GqpmT1O/pagina.html", "review": "", "content": "<p> <p>* * * * Quando si esce, si ha il senso di aver utilizzato bene il tempo. Che non è stato poco, perché il documentario portato al Massimo da Daniele Gaglianone martedì scorso, il suo «Dove bisogna stare», corre sullo schermo per due ore abbondanti, una bella scommessa. E poi c’è stato il sano scambio di sguardi fra regista e pubblico. Che non se ne va: i 450 in platea - e parecchi sono rimasti fuori - stanno cominciando a far ri-circolare i fotogrammi nella testa. <p> <p>LEGGI ANCHE: Tutte le recensioni di questa rubrica <p> <p>«Se io lo guardo negli occhi, mentre nessuno lo vuole guardare, lo rendo vivo. Lui è vivo per me». Lorena fa uscire dalla gola cosa la spinge con il marito di 83 anni - lei è una psicoterapeuta in pensione a Pordenone - ad andare a cercare in strada le tendopoli degli immigrati clandestini. A portare medicine, a mettere a disposizione una casa vuota: «Fra queste mura sono passate storie, adesso sono pareti nude ma io ho in mente ogni volto, ogni ragazzo». <p> <p>Si ferma ma è un soffio: «Cosa dovremmo fare della nostra vita, viaggiare forse?». No, loro due non hanno in mente la pensione dalla società civile. E c’è il contrappunto generazionale: Jessica ha 21 anni e a Cosenza occupa con il collettivo «Prendocasa», senza guardare in faccia se chi è senza un tetto sia un migrante o un italiano. «Come faccio a far capire a quella donna incinta che lei avrà una casa perchè altri poveracci come lei, cioè noi, la aiutano?». A 21 anni è capace di spiegare ad adulti disperati che non c’è differenza di colore, solo una solitudine che da tregua se è condivisa. Giorgia ne ha pochi di più, 25, e a Como ha deciso di mettersi a disposizione dei migranti strizzati nella burocrazia dei non-documenti, non-permessi, non-mediatori culturali. «Quando mi chiedono ”che lavoro fai?”, mi vengono i brividi per tutti i luoghi comuni che mi toccherà sentire di nuovo» e non lo dice con distacco. Il tempo del film è un’opportunità sottile: ci sono persone comuni che agiscono, non per la causa migranti ma perchè sanno dove stare. Sono un alito d’ottimismo. E in 120 minuti almeno una volta ti chiedi: «Un posto dove voglio stare, io ce l’ho?». <p> <p>uaBY NC ND ALCUNI DIRITTI RISERVATI <p> <p> <p> <p> <p> <p><p> <p> <p><p> <p>", "time": "2019-01-18T08:50:09+01:00", "type": "cronaca"}
{"title": " Universitari in coda per le canzoni in siciliano ", "url": "https://www.lastampa.it/2019/01/18/cronaca/universitari-in-coda-per-le-canzoni-in-siciliano-IO9vuE7ntyz9MdaMMiL1mN/pagina.html", "review": "", "content": "<p> <p>* * * * La coda all’ingresso di Off Topic offre subito il colpo d’occhio di una Torino universitaria che accoglie con calore lo chansonnier palermitano. Cantautore anomalo, che all’intimismo preferisce ritmi frizzanti spesso inclini all’afro beat. L’apertura è appannaggio di un’altra isola: Chiara Effe arriva da Cagliari, racconta che canta da sola perché portarsi la band «in continente» costa e a salire sul palco con lei è la sola clarinettista del gruppo, che vive e studia qui. Poi tocca a Bondì, con cinque musicisti che partono in direzione funky e tropicale. Suona nero, del resto «Nivuru» è il titolo del nuovo album. <p> <p>LEGGI ANCHE: Tutte le recensioni di questa rubrica <p> <p>I brani sono spesso introdotti da spiegazioni in italiano per quanti non abbiano dimestichezza con il dialetto. Non manca comunque la folta delegazione con cui il trentenne Alessio dialoga in siciliano.nella band brillano i ritmi serrati, a tratti indulgenti al jazz, della sezione ritmica, come pure una sezione fiati selvaggia al punto giusto. Alessio ha l’aria di sentirsi più libero rispetto al disco, si concede passaggi intimisti al centro del viaggio per poi tornare a far fuoco e fiamme nel finale persino un po’ «patchanka», tra storie raccolte al mercato della Vucciria, la neve dell’Etna che diventa nera, l’amore, la voglia di ballare e la devozione per Battiato.<p> <p>BY NC ND ALCUNI DIRITTI RISERVATI <p> <p> <p> <p> <p> <p><p> <p> <p><p> <p>", "time": "2019-01-18T09:34:31+01:00", "type": "cronaca"}
{"title": " Addio alla nonnina di Parella Maria Maddalena, aveva 104 anni ", "url": "https://www.lastampa.it/2019/01/03/cronaca/addio-alla-nonnina-di-parella-maria-maddalena-aveva-anni-TCQcz01QDIWkgUZexROO2K/pagina.html", "review": "", "content": "<p> <p>Più di un secolo di vita, ma ora Parella deve dare l’addio alla sua abitante più anziana. Tre giorni fa è morta Maria Maddalena Marengo, 104 anni, nota nel quartiere per essere diventata, qualche anno fa, la persona più longeva della zona, tanto da ricevere targhe e saluti ufficiali dalle istituzioni ogni anno, in occasione del suo compleanno. <p> <p>Il ricordo della nipote<p> <p>«Era una donna molto religiosa, e la fede ha rappresentato sempre una dimensione molto importante per lei – racconta la nipote Federica Fulco, da anni attiva in Parella e non solo, sulle tematiche sociali – Quando ero piccola e mio padre è mancato, lei è stata fondamentale per me, mi ha insegnato a scrivere, mi portava in vacanza e mi ha cresciuta. Nonostante gli anni è rimasta una donna forte, che si dava un gran da fare».<p> <p>LEGGI ANCHE: Tutti gli articoli sui quartieri <p> <p>Nata nel 1915<p> <p> La storia di Maria Maddalena è lunga un secolo intero. Era nata nel 1915, a Cherasco, undicesima e ultima figlia di una famiglia numerosa. Poi il trasferimento e Torino e un ritorno in campagna, durante la guerra, tra le fila degli sfollati che si erano ritrovati senza casa dopo i bombardamenti. Guerra che le aveva portato via anche un fratello, disperso e mai più ritrovato. Poi, un secondo arrivo in città, tra Borgo Campidoglio e Parella. Che sono diventati i suoi luoghi, dove sono cresciute le figlie, dove è nata la nipote e dove Maria Maddalena ha vissuto per tutto il resto della sua lunga vita. «Anche se era una persona riservata tutti gli abitanti storici del quartiere la conoscevano – prosegue Federica – Visto che è una delle prime, tra quelli che ci sono ora, ad essere andata a vivere lì».<p> <p>Amata da due città<p> <p> I due comuni di Cherasco e Torino, da quattro anni a questa parte, non mancavano mai di fare gli auguri a Maria Maddalena per il giorno del suo compleanno, oltre alla premiazione, allo scoccare del secolo, con una targa. Ma una delle sorprese più grandi è stata la visita dell’Arcivescovo Nosiglia, due anni fa: «Per lei è stato un momento unico, visto che per una persona devota come lei occasioni del genere sono impagabili». <p> <p>I funerali si terranno alle 11,30 di questa mattina, nella parrocchia di Santa Giovanna d’Arco, in via Ghemme. Parella saluterà per l’ultima volta la sua abitante più anziana, nata quando la Prima Guerra mondiale doveva ancora scoppiare in Italia, e scomparsa all’alba del 2019.<p> <p>BY NC ND ALCUNI DIRITTI RISERVATI <p> <p> <p> <p> <p> <p><p> <p> <p><p> <p>", "time": "2019-01-03T08:28:59+01:00", "type": "cronaca"}
{"title": " Un sit-in ai giardini: scrittori in campo per salvare il gazebo Sambuy ", "url": "https://www.lastampa.it/2019/01/05/cronaca/un-sitin-ai-giardini-scrittori-in-campo-per-salvare-il-gazebo-sambuy-BB2lN1ZLr7RW8LhouArGpK/pagina.html", "review": "", "content": "<p> <p>L’evento finale per chiedere alla Città di salvare il gazebo Sambuy è in programma domani a mezzogiorno, poco prima di pranzo: nei vialetti dei giardini di piazza Carlo Felice si ritroveranno i torinesi che vogliono ancora lasciare una firma o un appello sul chiosco chiuso per inagibilità da un anno, ma anche gli scrittori che in passato presero parte agli eventi letterari nella struttura a due passi dalla stazione di Porta Nuova. Sul destino del gazebo pende ancora un punto interrogativo nell’attesa che il Comune decida se spendere i soldi necessari a metterlo in sicurezza e riaprirlo ai cittadini oppure smantellarlo definitivamente.<p> <p>LEGGI ANCHE: Tutti gli articoli sui quartieri <p> <p>A organizzare il sit-in di domani sarà l’Associazione «Giardino Forbito» che qua, dal 2015, porta avanti progetti culturali e di riqualificazione. «A tutti i presenti verrà offerto un bicchiere di vin brulé e gli scrittori che nel tempo hanno collaborato con noi verranno a lasciare un messaggio per il gazebo» spiega Antonella Giani, fondatrice dell’associazione. Alcune settimane fa il chiosco era stato «impacchettato» con un telone per consentire ai torinesi di scrivere un appello al Comune, in pochi giorni sono stati raccolti quasi trecento messaggi. «Al Sambuy abbiamo anche avviato iniziative di forte impatto sociale come per il nostro Alexandru, un ex senzatetto diventato il custode del gazebo a cui siamo riusciti a trovare un lavoro e una casa». <p> <p>Fra gli scrittori presenti domani ci sarà Enrico Pandiani, che qui partecipò a diverse presentazioni di libri del Salone Off: «Questo è sempre stato un punto vitale dove si fa cultura – dice –, difendere luoghi come questo è un dovere». Un pensiero condiviso da Paolo Bertolini, che con l’associazione dei commercianti di via Roma negli Anni 90 contribuì a realizzare il gazebo: «Serve uno scatto d’orgoglio da parte della Città per trovare una soluzione».<p> <p>La delibera approvata in giunta a settembre, necessaria ad avviare la riqualificazione del gazebo, è ancora sospesa. Entro un mese, però, dovrebbe essere presa una decisione. Già nei prossimi giorni potrebbe arrivare qualche risposta con la discussione dell’interpellanza presentata da Francesco Tresso, consigliere comunale di Lista Civica per Torino<p> <p> <p> <p> <p> <p><p> <p> <p><p> <p>", "time": "2019-01-05T08:14:18+01:00", "type": "cronaca"}
{"title": " In corso Marche un altro incendio sotto il viadotto chiuso da Natale ", "url": "https://www.lastampa.it/2018/12/30/cronaca/in-corso-marche-un-altro-incendio-sotto-il-viadotto-chiuso-da-natale-ij3tWXSKTuD5SlFIKiEEMO/pagina.html", "review": "", "content": "<p> <p>Traffico paralizzato e tempi di percorrenza allungati oltre ogni limite. La chiusura del cavalcavia di corso Sacco e Vanzetti è stata determinata dall’incendio scoppiato lo scorso 23 dicembre quando le fiamme, scaturite dal rogo di un furgone degli abitanti del vicino campo rom, lambirono a lungo la struttura . Incendio che si è ripetuto, in forma più contenuta, anche ieri. Ad andare a fuoco, questa volta e a richiedere nuovamente l’intervento dei vigili del fuoco, sarebbero state le masserizie accumulate ancora dai nomadi sotto le arcate. Le indagini dovranno appurare se il 23 dicembre e ieri i roghi sono stati dolosi. <p> <p>LEGGI ANCHE: Tutti gli articoli sui quartieri <p> <p>Nel frattempo si tratta di chiarire se il cavalcavia è stato o meno danneggiato dai roghi. E in fretta perché l’arteria è tra quelle più utilizzate per raggiungere la tangenziale dalla zona Ovest della città, soprattutto da corso Francia. La conseguenza è che gli incroci con le altre strade non riescono a smaltire l’enorme quantità di auto che ogni giorno sfrutta il passante. Negli ultimi giorni c’è voluta anche mezz’ora di coda per riuscire ad affrontare il tratto di corso Marche, da cui poi diventano obbligate le svolte prima del sottopasso. «Pause interminabili e macchine incolonnate – spiega Andrea –. E pensare che si parla di un tratto che si percorre ad alta velocità». L’attesa per la riapertura del cavalcavia è ancora ignota, dicono dal Comune di Torino. «Nei prossimi giorni sapremo se saranno necessari interventi di messa in sicurezza», spiegano dall’assessorato alla Mobilità. Quindi, nella migliore delle ipotesi potrebbe risolversi tutto prima del fatidico 7 di gennaio, quando le auto torneranno a invadere la città in massa. Nella peggiore, e salvo altri incendi come quello di ieri, attese lunghe per i lavori che potrebbero rendersi necessari. «Visto che si parla di una questione di sicurezza e che i tempi non possono essere forzati, la Città deve almeno intervenire sulla segnaletica: è insufficiente», dice Lorenzo Paparo, del Comitato Parella Sud-Ovest». <p> <p>BY NC ND ALCUNI DIRITTI RISERVATI <p> <p> <p> <p> <p> <p><p> <p> <p><p> <p>", "time": "2018-12-30T09:48:34+01:00", "type": "cronaca"}
{"title": " Alloggio occupato al Borgo Medievale: tensioni col Comune ", "url": "https://www.lastampa.it/2019/01/03/cronaca/alloggio-occupato-al-borgo-medievale-tensioni-con-il-comune-proprietario-del-sito-VngXp8GUazvmTcUSf2bEfO/pagina.html", "review": "", "content": "<p> <p>È nata anche Radio Scoiattolo: racconta la vita del Borgo Medievale, sul web, manda in onda interviste ai turisti che si affacciano alla fontana del melograno o che escono dalla nuova Caffetteria, aperta l’8 dicembre. È un’idea di Massimiliano Brunzin Ponte, l’ex custode che da quasi un mese ormai sta occupando quella che fino a novembre era casa sua e che ora ha trasformato in «Casa delle Arti Alfredo D’Andrade». Lo sfratto, al quale non ha ottemperato, era la conseguenza del passaggio di gestione del Borgo dalla Fondazione Torino Musei al Comune. Un percorso difficile, che si è concluso con il «rimpasto» dei lavoratori. Ponte ora è custode alla Gam. Spiega l’assessora alla Cultura, Francesca Leon: «La Fondazione Torino Musei gli ha messo a disposizione una casa, ma nonostante ciò lui non ha lasciato l’alloggio di custodia del Borgo, impedendo di fatto al nuovo custode, dipendente comunale, di prendere servizio: Ponte non ha titolo né alcun diritto a protrarre la sua presenza lì dentro». <p> <p><p> <p>Avrebbe dovuto traslocare entro il 15 novembre, ma lui ha fatto ricorso al Tar. E ora, da un punto di vista burocratico e giudiziario, la situazione è congelata: «Io vorrei però che si risolvesse politicamente - spiega lui -: l’occupazione c’entra solo relativamente con il mio caso personale, ha piuttosto a che fare con il Borgo, voglio che sia valorizzato come merita, che torni luogo di incontri letterari, artistici, culturali, ci tengo che comunque vada a finire questo spazio mantenga questa vocazione». Per ora ha sgomberato il salone, adibendolo a luogo un po’ bohémien, per presentazioni di libri, letture, piccoli meeting. I contributi sono già tanti: Ivo De Palma, ad esempio, ha realizzato ieri un video su testo del poeta Danilo Torrito. Parla della Casa di D’Andrade, appunto, «che quel borgo progettò, pur se vecchio mica scade, ma qualcuno ha detto no.. quel qualcuno ha detto “Via, qui bisogna sgomberare, tutta l’arte vada via, arte e artisti da sfrattare». L’allusione al tira e molla con il Comune è piuttosto esplicita. <p> <p>In realtà, la rinascita del Borgo è mission condivisa con l’assessora Leon che annuncia: «Abbiamo organizzato diverse iniziative quest’anno e continueremo a ospitarne e progettarne per il future, anche con le associazioni, gli operatori culturali, i semplici cittadini, le organizzazioni di volontariato, gli istituti scolastici e sarà presto coinvolta la Circoscrizione». Ma questa «occupazione dell’alloggio danneggia la Città e impedisce al nuovo custode di utilizzare l’alloggio che gli è stato assegnato, quindi di svolgere le sue funzioni». Secondo Ponte «il nuovo dipendente potrebbe trovar posto da un’altra parte, sempre all’interno del Borgo: ci sono, ad esempio, case e siti abbandonati, come l’albergo dei Pellegrini». Sarà il Tar a decidere. Nel frattempo si attendono gli interventi di ristrutturazione del Borgo intero: un anno fa la Regione aveva annunciato lo stanziamento di 2 milioni di euro (fondi del Cipe) destinati a un progetto di fattibilità per la messa in sicurezza. <p> <p> <p> <p> <p> <p><p> <p> <p><p> <p>", "time": "2019-01-03T15:14:29+01:00", "type": "cronaca"}
{"title": " Un grande futuro dietro le spalle per la Santa Rita dei “Centomila” ", "url": "https://www.lastampa.it/2019/01/08/cronaca/un-grande-futuro-dietro-le-spalle-per-la-santa-rita-dei-centomila-MSZDZ1ZM3K18ClXeTFnAeK/premium.html", "review": "", "content": "<p> <p>Il quartiere dei «Centomila» ha i parcheggi gratis e neanche un posto un libero dove lasciare l’auto. Ha un cinema di quartiere - il «Due Giardini» - che una volta era di quelli di seconda visione, e adesso è uno dei pochi che resistono all’assalto delle multisale. Non è periferia, anzi, Santa Rita. Era - e resta - il quartiere della media borghesia. «Middle class»: gente che lavora e che da qui - come dice la presidente della Circoscrizione, Luisa Bernardini: «Non se ne vuole assolutamente andare. Perchè alla fine si sta bene e ha sempre avuto buoni servizi».<p> <p>Aurora, l’incrocio delle contraddizioni  <p> <p>Già, si sta bene a Santa Rita, anche se poi trovare uno che dica queste cose è complicato perchè alla fine tutti hanno qualcosa per cui protestare. In via Barletta, per dire, il guaio sono le auto in sosta. «E sapesse le volte che trovo gente che posteggia davanti al portone di casa e noi non possiamo né entrare nè uscire» si sfoga Gilda Vanazzi che in queste strade è cresciuta e si ricorda benissimo quando Santa Rita la chiamavano tutti il quartiere dei «Centomila». Ovvero 100 mila residenti. In una città che aveva sfondato il tetto del milione di abitanti e sembrava destinata a giocarsi il futuro nella stessa categoria di Milano. <p> <p>Che anni quegli anni. E che boom di palazzi. E di negozi. Oggi, dice la Bernardini, non si costruisce più. Ma le case non sono sfitte. E cartelli «Vendesi» - «Cedesi attività» sulle serrande dei negozi sono più rari che uno stallo vuoto nella piazza dove è nato il primo negozio della catena specializzata in polli allo spiedo: «Girarrosti Santa Rita». E anche se adesso gli hanno piazzato vicino un modernissimo Mc Donald non c’è partita tra l’uno e l’altro. <p> <p>Tutti gli articoli sui quartieri  <p> <p>Ecco questa è Santa Rita. Un posto dove il problema sono i furti in corso Sebastopoli: 244 lo scorso anno secondo le statistiche della Questura, che fanno schizzare la strada del mercato al sesto posto nella classifica dei venti posti più con più «colpi» messi a segno in città. Ma poi c’è furto e furto. Per dire: il signor Carlo Augusto Pacchiega, ha un’edicola proprio a due passi dalla piazza del santuario. Dice. «Ho avuto due tentativi di rapina in tanti anni che sono qui». E come sono finiti? «Che i rapinatori se ne sono andati via senza prendere un euro. Ma andate dalle parti del mercato: lì i borseggiatori hanno fatto e fanno tanti di quei danni che neanche se lo può immaginare». E lei come si difende? «Ah, se vengono da me io ho una mazza da baseball. L’ho imbracciata due volte, eh. Per fortuna è finito tutto bene». E la notte? La notte i pusher li trovi anche qui, ma sono pochi, anzi pochissimi. E i guai più grossi rischi di trovarli dalle parti di corso Orbassano. O in zona stadio «Grande Torino», quando ci sono le partite. Perchè Santa Rita è anche questo: è lo stadio del Toro e del pala Alpitour. E quando ci sono eventi di un certo rilievo, da quelle parti oltre ai reparti di polizia schierati trovi le automobili parcheggiate anche sulle aiuole. «E i vigili che staccano multe come se non ci fosse un domani» dicono in corso Sebastopoli. <p> <p>Ma poi, alla fine, non tutto si può ridurre al traffico. E ai borseggiatori di corso Sebastopoli. Questo è anche il quartiere del commercio che tutto sommato regge bene. E via Tripoli, almeno nella prima parte, quella che va da largo Tirreno verso piazza santa Rita, è la via Roma di questo angolo di Torino. «E adesso faremo decollare anche l’e-commerce» spiega con un certo orgoglio Antonino Gammicchia che è il presidente dei negozianti di questo scampolo di quartiere. «Sa, hanno già aderito in 35: ci sarà una sola pagina web che porterà ai siti delle attività di zona». E questo è una bella novità per una strada che negli anni è stata battezzata in mille modi. Per dire: prima del 2000 era il posto della fortuna. Motivo? Al «Caffè 900» sono stati vinti 11 miliardi e rotti di lire. Un record per Torino. Accadeva esattamente 19 anni fa: dicembre 1999. La chiamarono «la strada della fortuna» perchè in quello stesso locale, qualche mese prima era stata giocata una schedina che aveva fruttato 2400 milioni di lire ad un altro giocatore. Che raccontò di aver comprato casa ai figli e di aver cambiato auto: «Ma io non smetto di lavorare: non puoi campare con 2 miliardi e mezzo senza fare niente». Del super vincitore, invece, si è saputo molto anni dopo, quando il muratore che aveva imbroccato la sestina vincente venne trascinato in tribunale dalla donna che aveva sposato dopo la maxi vincita. E al centro c’erano i soldi, ovviamente. Oggi al «caffè 900» non ci sono più le schedine. Ma è rimasto quello di un tempo: elegante quanto basta, pieno di clienti. Accogliente. «Se devo dire il vero problema di questa strada è l’illuminzione. La sera è buia: qui ci sono ancora i lampioni con le luci gialle. I led da queste parti non li vogliono mettere» insiste il signor Gammicchia. <p> <p>Alle 5 del pomeriggio in corso Sebastopoli le bancarelle non ci sono più. Restano gli operai che puliscono l’area del mercato. Di pusher e posteggiatori, da queste parti, non c’è neanche l’ombra. <p> <p>BY NC ND ALCUNI DIRITTI RISERVATI <p> <p> <p> <p> <p> <p><p> <p> <p><p> <p>", "time": "2019-01-08T07:48:44+01:00", "type": "cronaca"}
{"title": " Di nuovo vandalizzato l’albero di Natale dei bimbi dei giardini Alimonda ", "url": "https://www.lastampa.it/2019/01/04/cronaca/di-nuovo-vandalizzato-lalbero-di-natale-dei-bimbi-dei-giardini-alimonda-L6K2VQeNulcLtcuDJzCKiP/pagina.html", "review": "", "content": "<p> <p>Le decorazioni colorate e gli addobbi gettati a terra, alcuni sparpagliati fra le panchine o vicino all’area giochi dei bambini. È l’ultimo atto vandalico che ieri pomeriggio ha colpito l’albero di Natale allestito ai giardini Alimonda.<p> <p>LEGGI ANCHE Aurora, l’incrocio delle contraddizioni <p> <p> Non un albero qualsiasi: innanzitutto perché a realizzarlo sono stati cittadini e residenti di Arqa, l’associazione per la riqualificazione del quartiere Aurora e poi perché vuole rappresentare un simbolo di integrazione e buona convivenza in un luogo che, fino a un po’ di tempo fa, era considerato off limits per la costante presenza dei pusher. In poche ore però alcuni abitanti del borgo hanno provveduto a rimetterlo a posto, per quanto possibile.<p> <p>LEGGI ANCHE: Tutti gli articoli sui quartieri <p> <p> Lo racconta Giovanni Sepede, segretario dell’associazione: «Mi sono accorto di quanto era successo verso sera, siamo riusciti a recuperare alcuni addobbi, ma altri erano troppo rovinati – spiega –. Nelle prossime ore torneremo ai giardini con nuove decorazioni. Sia chiaro a tutti: questo per noi è un simbolo, possono vandalizzarlo tutte le volte che vogliono ma noi lo rimetteremo sempre a posto». Pochi giorni fa era stato annunciato anche il nome dell’albero, Arquino, dopo un sondaggio lanciato su Facebook. Un primo atto di vandalismo si era verificato a dicembre: durante la notte qualcuno provò ad abbattere l’albero, un gesto che fu condannato anche dalla sindaca Appendino con un messaggio sui social network.<p> <p>Da tempo l’associazione Arqa porta avanti delle iniziative dal basso per riqualificare questo angolo del quartiere. Dallo scorso giugno, ogni sabato e domenica, ai giardini Alimonda organizza partite di pallavolo per favorire l’integrazione e i buoni rapporti fra i ragazzi del borgo. «Dopo la pausa prevista per la stagione invernale torneremo a giocare» dice Sepede. <p> <p> <p> <p> <p> <p><p> <p> <p><p> <p>", "time": "2019-01-04T08:16:03+01:00", "type": "cronaca"}
{"title": " Toret tappato per allontanare 4 famiglie rom ", "url": "https://www.lastampa.it/2019/01/10/cronaca/toret-tappato-per-allontanare-famiglie-rom-gsv6d7VjaDZ0loKAeJR9WP/pagina.html", "review": "", "content": "<p> <p>Intorno al giardino stazionano 4 famiglie rom e il Comune chiude la fontanella dell’acqua. Succede in corso Cosenza, nello spicchio verde intitolato a Ferruccio Novo. Il rubinetto del toret è stato bloccato in autunno «come deterrente alla sosta» dei camper dei rom, ha spiegato in commissione l’assessore alla sicurezza, Roberto Finardi. Una decisione presa su richiesta di un gruppo di residenti in zona, che raccontavano di bambini (e adulti) che utilizzavano la fontana per lavarsi e «fare il bidet» davanti a tutti. Questione di decoro, dunque. Ma non tutti sono d’accordo. La circoscrizione 2 si era opposta da subito: «Chiudere una fontana “contro” qualcuno? Siamo diventati matti? - sbotta la presidente Luisa Bernardini - . L’acqua è un bene pubblico, che deve restare a disposizione di tutti. Ci dev’essere rispetto per le persone, senza distinzioni». <p> <p>LEGGI ANCHE: Tutti gli articoli sui quartieri <p> <p>Il blocco del toret per altro non ha raggiunto lo scopo. A pochi passi dalla fontanella c’è un chiosco Smat, che eroga gratuitamente l’acqua naturale. A quel gazebo si riforniscono le 18 persone che, da maggio 2017, sono ferme intorno all’area verde, in cui sorge anche un’area giochi. Arrivano da Roma, divise in quattro nuclei familiari (ma tutte imparentate tra loro). Ieri erano ancora lì, con i loro 4 camper, sulla banchina di sosta. E non avevano intenzione di muoversi: «L’acqua ci serve: dobbiamo dissetarci, lavarci, cucinare - spiega Esad Seferovic, l’anziano del gruppo - . La prendiamo al chiosco o al toret in via San Marino, due isolati più in là».<p> <p>In commissione in tanti hanno chiesto di «porre fine, per questioni di decoro e igiene, all’occupazione abusiva del giardino». Lo hanno fatto i residenti, che a questo scopo hanno raccolto 315 firme: «Questo bene pubblico è diventato invivibile. Chi vive nei camper spesso defeca sui giochi: i nostri figli non possono utilizzarli», dice Rossella Lucifora, tra i promotori. Anche il consigliere Silvio Magliano (Moderati) ha sollecitato con forza un intervento rapido. Del resto, è stato sottolineato, i camper sono fermi in un’area di sosta, non di campeggio. «Ma non abbiamo strumenti giuridici per sgomberarli», spiega il comandante della polizia municipale, Emiliano Bezzon. I vigili nel 2018 sono intervenuti 273 volte nel giardino Novo: «Abbiamo elevato decine di multe per divieto di sosta. Ma non possiamo allontanare nessuno: in questi nuclei ci sono minori e ultra 65enni - aggiunge Bezzon - . Comunque stiamo lavorando per trovare una soluzione».<p> <p>BY NC ND ALCUNI DIRITTI RISERVATI <p> <p> <p> <p> <p> <p><p> <p> <p><p> <p>", "time": "2019-01-10T09:13:23+01:00", "type": "cronaca"}
{"title": "La bella (ri)scoperta dell’acquerello torinese dal ’700 ad oggi tra Sabauda e Albertina ", "url": "https://www.lastampa.it/2018/12/14/cronaca/la-bella-riscoperta-dellacquerello-torinese-dal-ad-oggi-tra-sabauda-e-albertina-vTgrkK9KGWPfVZ7JSKG92O/pagina.html", "review": "", "content": "<p> <p>Sembra impossibile pensare che, fino a oggi, a Torino non si fosse mai organizzato niente di importante sulla tecnica dell’acquerello. Considerata a lungo, e a torto, una sorta di «arte minore», l’acquerello irrompe in città in questo tardo autunno (ottima occasione di visita per le imminenti festività natalizie) con una mostra collettiva dal nome eloquente «Ad Acqua» divisa tra due istituzioni torinesi, Musei Reali e Pinacoteca Albertina.<p> <p>LEGGI ANCHE  Altre recensioni di eventi a Torino <p> <p>Ai Musei Reali, nelle sale del secondo piano della Galleria Sabauda, Giorgio Careddu ha curato una selezione di 39 opere di Giuseppe Pietro Bagetti, vedutista e paesaggista, che tra fine ’700 e inizio ’800 per primo importò in Piemonte questa tecnica considerata all’epoca all’avanguardia. Artista singolarissimo, soprattutto dal punto di vista politico, perché seppe rimanere sulla cresta dell’onda tra Ancien Régime, Napoleone e Restaurazione, servendo tre fasi storiche sempre da protagonista. Da segnalare le vedute del Piemonte e del Nizzardo, quasi una macchina del tempo verso l’immagine, simile alla fotografia, della campagna di duecento anni fa.<p> <p>Alla Pinacoteca Albertina Marcella Pralormo, direttrice della Pinacoteca Giovanni e Marella Agnelli, ha selezionato insieme a Daniele Gay, docente di tecniche grafiche all’Accademia Albertina, decine di opere in acquerello dal Novecento ai giorni nostri. L’obiettivo è dimostrare come questa tecnica sia sempre attuale, essendo stata utilizzata dai protagonisti dell’arte torinese e piemontese oltre che da insegnanti e allievi della stessa Accademia. <p> <p>Tra le opere esposte troviamo le nature morte di Giacomo Soffiantino, le figure astratte di Giorgio Griffa, le opere iper-realiste di Titti Garelli, i ritratti di Paolo Galetto, da anni pubblicati anche su La Stampa. E poi Francesco Casorati, Ettore Fico, Francesco Tabusso, i giovanissimi Mirko Andreoli e Stefano Allisiardi. Gli acquerelli sono esposti tra i capolavori della Pinacoteca, in un ininterrotto dialogo artistico.<p> <p> <p> <p> <p> <p><p> <p> <p><p> <p>", "time": "2018-12-14T09:19:20+01:00", "type": "cronaca"}
{"title": " Libri, caffè e condivisione: cultura vuol dire fiducia ", "url": "https://www.lastampa.it/2018/12/21/cronaca/libri-caff-e-condivisione-cultura-vuol-dire-fiducia-Rnu0sQbmHObSgGCdkOZPqK/pagina.html", "review": "", "content": "<p> <p>Senza tessera, senza registrazione: solo collaborazione, condivisione, libertà. Se le serrande abbassate delle librerie sono uno dei segni del degrado delle periferie, c’è una bella attività da segnalare in una zona di Torino che ha sempre bisogno di iniziative dedicate alla cultura e alla socializzazione. <p> <p>LEGGI ANCHE: Tutte le recensioni <p> <p>Da pochi mesi è nata la Biblioteca Condivisa di Mirafiori Sud. La nuova realtà si trova dentro il Bar Incontri di via Onorato Vigliani 35/13, locale al confine tra i quartieri Lingotto e Mirafiori Sud. L’obiettivo della Biblioteca Condivisa è duplice. Da un lato si dona nuova vita a libri cartacei non più utilizzati, dall’altro viene creato un punto di incontro dedicato alla lettura. È uno spazio dove i cittadini possono trovarsi, fare due chiacchiere e godersi un po’ di cultura. La sede è un bar perché è lo spazio più adatto al passaggio, alle nuove conoscenze e allo scambio. L’ingresso è sempre libero negli orari di apertura del bar. Tutto è molto interessante, ma sembra difficile gestire una biblioteca tra caffè e cappuccini. In realtà, il funzionamento è molto semplice. Si possono portare in qualunque momento libri che non si leggono più, contribuendo così a creare fisicamente la Biblioteca Condivisa. Poi chiunque può fermarsi, prendere un caffè, mangiare e leggere un libro, magari portarselo a casa e poi riportarlo. Condivisione, e fiducia. <p> <p> <p> <p> <p> <p><p> <p> <p><p> <p>", "time": "2018-12-21T09:04:28+01:00", "type": "cronaca"}
{"title": " Le sponde della Dora discarica di rifiuti: “Difendiamo il fiume, mettiamo le reti” ", "url": "https://www.lastampa.it/2019/01/09/cronaca/le-sponde-della-dora-discarica-di-rifiuti-difendiamo-il-fiume-mettiamo-le-reti-YSscSuXfzl7LkORNVLHO1O/pagina.html", "review": "", "content": "<p> <p>Quella che dovrebbe essere una passeggiata piacevole a misura di residente, nella realtà di tutti i giorni diventa una distesa di spazzatura e bottiglie vuote. È la situazione in cui è facile imbattersi camminando in lungo Dora Napoli, un’area nemmeno così distante da Porta Palazzo e dal centro, che però da tempo è diventata un punto di ritrovo abituale per sbandati che consumano alcolici tutto il giorno e lasciano dietro di sé i resti dell’ennesima bevuta in strada. Un problema che, anche a seguito dei malumori espressi da tanti cittadini, è stato denunciato dal consigliere comunale Silvio Magliano (Moderati) con un’interpellanza. <p> <p>LEGGI ANCHE: Tutti gli articoli sui quartieri <p> <p>Una delle cause, secondo chi abita nel quartiere, è la presenza dei tanti minimarket che vendono alcol a basso costo e a qualsiasi ora favorendo così gli assembramenti lungo il fiume. Negli ultimi mesi sono anche stati effettuati una serie di controlli per verificare eventuali irregolarità di questi esercizi, ma il problema resta di difficile soluzione come spiega il comandante della Polizia Municipale, Emiliano Bezzon: «Le sospensioni delle attività sono solo temporanee, basta che i vecchi proprietari le intestino a qualche parente per poterle di nuovo riaprire – spiega –. Stiamo invece pianificando interventi più incisivi per attenuare il fenomeno dei bivacchi che causano i principali problemi di degrado nel borgo». <p> <p>Da qualche anno per vivacizzare la zona e migliorarne la sicurezza le associazioni del territorio organizzano eventi come il «Boulevard des Artistes» che, proprio in lungo Dora Napoli, accoglie periodicamente espositori, artisti e commercianti. Il problema dei rifiuti resta però, di fatto, irrisolto. «Se non siamo in grado di garantire la pulizia dell’area propongo di collocare delle recinzioni lungo il fiume – dice Magliano –, in questo modo eviteremo almeno che tonnellate di vetro, lattine e altri rifiuti finiscano nelle acque della Dora». <p> <p>BY NC ND ALCUNI DIRITTI RISERVATI <p> <p> <p> <p> <p> <p><p> <p> <p><p> <p>", "time": "2019-01-09T08:02:33+01:00", "type": "cronaca"}
{"title": " Cyrano ad andamento rap non smette di incantare ", "url": "https://www.lastampa.it/2018/12/21/cronaca/cyrano-ad-andamento-rap-non-smette-di-incantare-p5fVXjdehRJ9WuHn9jBLSO/pagina.html", "review": "", "content": "<p> <p>Quando, a fine recita, Cyrano muore fra gli spasmi (in maniera forse un tantino troppo teatrale) e il teatro «viene giù» per gli applausi, di certo non fa specie. Nè ci si stupisce di un successo che dura da anni, complice Jurij Ferrini, oculato regista e ottimo interprete del sempre amato testo di Rostand. Gli elementi clou di una formula accattivante ci sono tutti. La storia in primis - va da sé – che, per quanto tardo romantica e forse un pochino anacronistica perfino ai tempi suoi, ha fatto innamorare decine di generazioni come un inno contagioso all’amore, al coraggio, alla fierezza e alla compassione. <p> <p>LEGGI ANCHE: Tutte le recensioni <p> <p>Poi c’è un allestimento assai vitalistico e corale che – pur caricando un po’ troppo qua e là (per questo l’escamotage del teatro nel teatro, della Compagnia che recita il «Cyrano»?) - , però, lascia giustamente primeggiare il protagonista: un Ferrini-Cyrano guascone, che gigioneggia con eleganza, ma gioca bene anche sulle sfumature più dolenti e malinconiche. Ottima, peraltro, la scelta di tradurre il nasone del protagonista in un vistoso marchingegno che ingabbia il viso, connotando l’handicap estetico in maniera più emblematica che realistica. Felici, seppure non originalissime le soluzioni sceniche, assai funzionali, mentre il lessico in rime, rimaneggiato, regala un veloce andamento rap a una «favola» che non smette mai di incantare. <p> <p>BY NC ND ALCUNI DIRITTI RISERVATI <p> <p> <p> <p> <p> <p><p> <p> <p><p> <p>", "time": "2018-12-21T09:06:54+01:00", "type": "cronaca"}
{"title": " Bisogna saper perdere, ma loro hanno vinto ", "url": "https://www.lastampa.it/2018/12/21/cronaca/bisogna-saper-perdere-ma-loro-hanno-vinto-zgslEhkHIfKa5nRoW4DGWN/pagina.html", "review": "", "content": "<p> <p>Un colpo al cuore? Magari no, sarebbe troppo, però l’immagine genera una palpitazione da passato ribelle: che succederà sul palco stasera? Un piccolo esperimento riuscito, di quelli che solo chi ha i capelli bianchi per stato anagrafico riesce a far esplodere con la musica: divertire e ricordare sullo stesso pentagramma. Vale almeno per tutti quelli che nella platea del Colosseo sono cresciuti, in contemporanea o per passione di ritorno, con la musica dei Rokes e dell’Equipe 84: e quanti sono! <p> <p>LEGGI ANCHE: Tutte le recensioni <p> <p>Tutti nell’idea che la inattesa coppia da tour «Love and Peace» Shel Shapiro e Maurizio Vandelli sia una figata pazzesca. Hanno ragione. Che importa se i capelli bianchi sono sparsi un po’ ovunque, Shel Shapiro a un certo punto chiede la luce in sala, mette a fuoco e intima al tecnico «Chiudi!». Ma è solo un modo per canzonarsi, come i due eterni non-rivali fanno da 50 anni. Loro che hanno bellamente superato i settanta, lì con le chitarre, le camice bianche a sbuffo, i ricordi di un mondo quasi scomparso e il talento da professionisti: «No, non puoi sempre vincere/ No non puoi sempre vincere/ Tu non devi odiarmi se lei vuole bene a me/ Capita ogni giorno quello che è successo a noi». E che è successo a loro, che inneggiano «Bisogna saper perdere»? Possono raccontare qualunque cosa: la prima esibizione a New York di Bob Dylan, davanti a migliaia di persone quando nessuno sapeva chi fosse e mai avevano ascoltato «Blowin in the wind», e Shel era lì. E l’incontro di Vandelli con Paul McCartney a Londra: «Eravamo seduti accanto, a un certo punto il suo manager mi presenta come il leader del più noto gruppo beat italiano: lui si gira e non mi ha più rivolto la parola. Quanto mi sono incazzato». L’amico Shapiro - perchè questo sono i due da prima del Sessantotto - rimanda: «In America incontro Cat Stevens, lo stimavo molto allora, ci presentano e lui se ne va come se fossi trasparente. Sì, mi sono incazzato pure io». «Già il tuo Gatto Stefano - gli fa Vandelli - intanto lo canti ancora». Difficile rispedire al mittente certi pezzi, sono quelli che fermano il tempo. Succede quando la scaletta porta l’energia di «California dream», quel pezzo che cantato in italiano dai Dik Dik prodotti da Vandelli, è ancora un sogno oggi. E quando il teatro scivola dentro «Seduto in quel caffè/io non pensavo a te/Guardavo il mondo che girava intorno a me/Poi d’improvviso lei sorrise/e ancora prima di capire/mi trovai sottobraccio a lei/Stretto come se non ci fosse che lei». Un regalo. Un momento d’amore. Che il pubblico ha raccolto come se quel «29 settembre» nato dal genio di Mogol e Battisti fosse la fotografia dell’esistenza di quei due. Trascorsa nel mondo, scegliendo gli eccessi e sempre suonando. Si può volere di più sopra a un palco?<p> <p>BY NC ND ALCUNI DIRITTI RISERVATI <p> <p> <p> <p> <p> <p><p> <p> <p><p> <p>", "time": "2018-12-21T09:16:18+01:00", "type": "cronaca"}
{"title": " Porta Palazzo punta sul food, gli altri negozi si arrendono ", "url": "https://www.lastampa.it/2019/01/11/cronaca/porta-palazzo-punta-sul-food-gli-altri-negozi-si-arrendono-C3EsacX8FKqP4sW4jxaZzH/pagina.html", "review": "", "content": "<p> <p>A due anni dalla sua inaugurazione in Galleria Umberto I Hafa Storie, il ristorante che voleva unire la cucina marocchina a quella tipicamente piemontese, nel fine settimana abbasserà le serrande. Una scelta, almeno apparentemente, in controtendenza con la trasformazione all’insegna del «food» di tutta Porta Palazzo con l’imminente arrivo del Mercato Centrale al PalaFuksas e il futuro ristorante del pesce al Mercato Ittico. Una sorta di «bulimia commerciale» che però fa storcere il naso ai negozianti più storici, che temono la dittatura della movida e la conseguente desertificazione negli orari diurni. <p> <p>«Torino non deve diventare una grande osteria»: a dirlo è Gianni Bertetti che per quasi otto anni è stato presidente della Galleria Umberto I, prima delle dimissioni rassegnate qualche giorno fa. «La riqualificazione di un posto come questo si fa soprattutto durante il giorno, è riduttivo delegare tutto solamente all’arrivo dei ristoranti della movida – spiega –. È un dato di fatto che qua dentro al pomeriggio si vedono passare sempre meno persone». Nonostante tutto la sua storica profumeria resiste da oltre sessant’anni e la Casa della Tuta, le cui vetrine si affacciano su piazza della Repubblica da addirittura ottanta. Negli ultimi tempi però le cose sono cambiate. «All’inizio il regolamento interno della Galleria vietava di aprire nuove attività di somministrazione ad eccezione dell’unico bar che esisteva già – prosegue Bertetti –, poi a metà anni Novanta si decise di cambiare le norme, preparando di fatto la strada a ciò che sta succedendo». Tanto che nei prossimi mesi altri negozi storici sotto la lunga tettoia chiuderanno per sempre. <p> <p><p> <p>Offerta diversificata<p> <p>I prossimi ad alzare bandiera bianca saranno i Magazzini Bigi. Dal ’79 a oggi erano riusciti a sopravvivere all’avvento prima della grande distribuzione e poi degli acquisti online, ma nel giro di un mese anche per loro verrà scritta la parola fine. «La vera forza di Porta Palazzo è sempre stata quella di garantire un’offerta multipla e diversificata – dice il titolare Roberto Pesce –, ora invece mi pare ci sia una certa saturazione con questa moda del cibo». Un fenomeno che secondo molti rischia di snaturare la vera natura della Galleria, centro commerciale naturale che da sempre rappresenta un ponte fra il centro storico e la vivacità del mercato di Porta Palazzo. C’è chi si è arreso alle nuove trasformazioni ma prova a seguirne il flusso. Come «Bressano calzature», che nel prossimo mese di marzo chiuderà dopo un’avventura iniziata nel ’55. «Non riusciamo a coprire i costi, ormai la qualità dei prodotti non è più apprezzata come una volta – spiega Miranda Bressano –, al posto degli scaffali di scarpe aprirà un bistrò, un tipo di attività che oggi può avere miglior fortuna». <p> <p>BY NC ND ALCUNI DIRITTI RISERVATI <p> <p> <p> <p> <p> <p><p> <p> <p><p> <p>", "time": "2019-01-11T08:04:18+01:00", "type": "cronaca"}
{"title": " Le ferite, le lotte e i sogni di un quartiere: andate a scoprirlo, non è un luogo comune ", "url": "https://www.lastampa.it/2018/12/21/cronaca/le-ferite-le-lotte-e-i-sogni-di-un-quartiere-andate-a-scoprirlo-non-un-luogo-comune-ZfEsHJ6QqsWWWI6mQy2crJ/pagina.html", "review": "", "content": "<p> <p>Se avete interesse per l’identità di Torino, per il suo cammino nel tempo, se pensate che non siano meritevoli di attenzione soltanto le vicende dei Savoia, ma anche la Storia scritta dalla gente comune, allora vi appassionerà il libro «Falchera, Pietra Alta e Villaretto», Graphot Editrice, di Federica Calosso in collaborazione con Sergio Demarchi, entrambi giornalisti. L’autrice ha scandagliato per anni i ricordi e il presente di decine e decine di abitanti di ogni età di questi «Borghi fuori porta» (sottotitolo del volume). <p> <p>LEGGI ANCHE: Tutte le recensioni <p> <p>Di Falchera, in particolare, «il quartiere satellite» collegato bene al resto della città solo 12 anni fa dalla linea 4, Calosso racconta un percorso tanto particolareggiato da rendere la Torino della nascita di quel quartiere «doppio» (Vecchia e Nuova Falchera), il boom e la «città che esplode» nel milione di abitanti, tangibile con le sue ferite, le lotte, i bisogni, le aspirazioni, i sogni. È la storia di ieri, appena alle spalle.<p> <p>Il libro racconta dell’urbanista Giovanni Astengo che pensa un quartiere verde, luogo di riposo per operai stanchi delle fatiche nelle fabbriche, mentre le famiglie emigrate dal Veneto, dal Sud, istriane, avrebbero preferito potersi parlare dal balcone come nei paesi dai quali arrivavano. C’è l’occupazione delle case in quel tempo caldo che è la metà degli anni ’70, c’è la nascita avventurosa del consultorio, ci sono i comitati, la visita di Berlinguer accompagnato dal sindaco Novelli, le scuole, le chiese, i parroci e via fino ad oggi, al Piccolo cinema dei De Serio a Pietra Alta. Le fotografie di cui è ricco il volume ritraggono donne nel salotto con la tappezzeria, soddisfatte per avere finalmente una casa adeguata alla famiglia, i bambini che montano le penne a sfera, lavoro a domicilio comune in tutta l’area del «distretto della penna», tra Leinì e Settimo. E tanta altra vita ancora. «Falchera è un quartiere che merita di essere scoperto dagli stessi torinesi che, per la maggior parte, non sanno dove si trova. Per di più, ancora oggi non gode di buona fama. Io ho scritto questo libro - spiega Federica Calosso - anche per sfatare questa diceria». Operazione riuscita.<p> <p>BY NC ND ALCUNI DIRITTI RISERVATI <p> <p> <p> <p> <p> <p><p> <p> <p><p> <p>", "time": "2018-12-21T09:18:08+01:00", "type": "cronaca"}
{"title": " L’attualità di don Perdadotto sacerdote-giornalista ", "url": "https://www.lastampa.it/2019/01/11/cronaca/lattualit-di-don-perdadotto-sacerdotegiornalista-kijv1RfDychgF1naTnvCQJ/pagina.html", "review": "", "content": "<p> <p>Don Franco Peradotto è stato, per la Chiesa di Torino e non solo, una personalità tra le più rappresentative di una lunga e complessa stagione che dall’immediato dopoguerra arriva al Concilio Vaticano II e via via abbraccia in pieno la svolta del millennio. «Don Franco», così è ricordato dai tanti che lo hanno conosciuto, apprezzato ed amato per la sua capacità di dialogo con gli ambienti più diversi, per la sua apertura alle novità e alle diversità, è stato vicario generale con i cardinali Pellegrino e Ballestrero, provicario generale con Saldarini e Poletto, rettore della Consolata. <p> <p>LEGGI ANCHE: Tutte le recensioni <p> <p>Ed è stato un prete giornalista, direttore dal ’68 al ’96 del settimanale diocesano La Voce del Popolo, con decine di allievi diventati giornalisti affermati a loro volta. Tra loro, un altro sacerdote, Pier Giuseppe Accornero, ha dedicato a Peradotto (nato a Cuorgnè nel 1928 e scomparso a Torino nel 2010) una monumentale biografia («Franco Peradotto prete giornalista e il suo tempo»,Effatà) in cui emerge la sua personalità forte, in cui la sua vita, che in tanti avrebbero voluto vedere coronata con l’ordinazione episcopale, viene ripercorsa passo passo attraverso documenti, testimonianze, articoli, ricordi personali. Il libro racconta quasi un secolo di storia d’Italia e della Chiesa e, con puntualità assoluta, l’impegno sociale e civile del sacerdote. Oggi come ieri, un esempio prezioso. <p> <p> <p> <p> <p> <p><p> <p> <p><p> <p>", "time": "2019-01-11T09:17:53+01:00", "type": "cronaca"}
{"title": " La giostra che rendeva poetico anche il traffico ", "url": "https://www.lastampa.it/2019/01/11/cronaca/la-giostra-che-rendeva-poetico-anche-il-traffico-AofnJBEVnr2nThmZSBq0bL/pagina.html", "review": "", "content": "<p> <p>Il genio della lampada, l’omone blu dai «fenomenali poteri cosmici» del film Aladdin, sorride ancora. Ma di bambini in fila per fare un giro sul tappeto volante non se ne vedono più da un pezzo. «Su quel carosello sono cresciuti tutti i figli del quartiere San Paolo». La signora Adele Giraudi è inconsolabile. «Io stessa ci ho portato moltissime volte la mia nipotina, che pena vederlo ridotto così». Il traffico intorno alla rotonda di piazza Robilant scorre veloce. E stride con l’immagine quasi fiabesca, di certo poco urbana, di draghi, cavalli, elefanti, moto e macchinine da corsa che hanno fatto la felicità di generazioni di piccoli residenti del borgo.  <p> <p>Da almeno un anno a questa parte, però, la giostra storica del giardinetto-rotonda alla confluenza tra corso Racconigi e le vie Braccini, San Paolo, Lancia e Tolmino, ha assunto un aspetto sinistro. A settembre 2017 era comparso un cartello: «La giostra è chiusa per malattia, ci scusiamo per il disagio». Da allora non è più guarita. E col tempo i lastroni di plastica che dovevano proteggerla hanno iniziato a logorarsi, esposti alle intemperie o alle mani di chi provava a squarciarli per trovare un rifugio per la notte. «Chissà che fine ha fatto il giostraio - si domanda ora la signora Giraudi -. Un uomo mite, generoso, che curava il piccolo impianto con l’attenzione e la cura che si dedica a una persona cara». Gli anziani che frequentano il giardinetto dicono che Mario Tuzzi, questo il nome del custode del carosello, è ammalato da tempo. Di certo si sa che nei mesi scorsi la giostra è stata rilevata da un nuovo proprietario, con la promessa di riportarla all’antico splendore. Martedì sono comparsi i sigilli insieme a cartelli di pericolo, perché in attesa che partano i lavori qualcuno potrebbe farsi male. I bambini della zona, intanto, hanno iniziato a spostarsi altrove. «Quella giostra era un riferimento per tutto il quartiere e ci auguriamo che torni a esserlo», dice Francesca Troise, presidente della Circoscrizione 3. «Era uno spettacolo commovente», aggiunge la signora Giraudi. Lo spettacolo della poesia in mezzo al caos dell’ora di punta. <p> <p> <p> <p> <p> <p><p> <p> <p><p> <p>", "time": "2019-01-11T08:12:48+01:00", "type": "cronaca"}
{"title": " La meraviglia perduta era nascosta in un frigo ", "url": "https://www.lastampa.it/2019/01/11/cronaca/la-meraviglia-perduta-era-nascosta-in-un-frigo-Akz0gOHMUfsHfSlZI5v6XL/pagina.html", "review": "", "content": "<p> <p>I ragazzi della scuola di circo Flic fanno cose incredibili: acrobazie al palo cinese, numeri alla corda aerea, sospesi a metri da terra a testa in giù con le mani rette da altre mani oppure oscillanti al trapezio ballat (la fenomenale Lola Ruiz): difficile scegliere una foto più impressionante di altre nello spettacolo «Da Lola. Le trasmissioni riprenderanno il più preso possibile», andato in scena la prima settimana di gennaio allo spazio Flic del Bunker.<p> <p>LEGGI ANCHE: Tutte le recensioni <p> <p>Allora forse l’immagine concettuale che forse riassume bene il talento e anche lo spirito dello show è questa: una ragazza esce fuori da un frigo. È piccolo, e anche lei lo è, ma non abbastanza da non pensare come diavolo abbia fatto a entrarci e a starci comoda. Sorprendentemente snodata, vien fuori dall’elettrodomestico simbolo di un’epoca al pari della televisione che nella rappresentazione veniva celebrata: quella della Rai degli anni ’50 e ’60, il varietà, i numeri mutuati dal teatro di rivista, il caroselli, le canzoni - e che brava Lola, cioè Priscilla Le Foll, cantante francese del Cirque du Soleil, inappuntabile nella difficilissima «La valse à mille temps» di Jacques Brel. Davanti alle telecamere e dietro le quinte di uno spettacolo televisivo puntellato dai loro numeri hanno rievocato l’ebbrezza di quando eravamo un paese in crescita che non temeva di lanciarsi nell’acrobazia più temeraria: sognare. <p> <p> <p> <p> <p> <p><p> <p> <p><p> <p>", "time": "2019-01-11T09:14:22+01:00", "type": "cronaca"}
{"title": " Divieti anti-smog, pochi controlli: “Appena 450 multe in tre mesi” ", "url": "https://www.lastampa.it/2019/01/12/cronaca/divieti-antismog-pochi-controlli-appena-multe-in-tre-mesi-Oz3ydXLDmjvz8HfXp7Fb6N/pagina.html", "review": "", "content": "<p> <p>O i torinesi sono molto ligi e rispettano con rigore i divieti, oppure le maglie dei controlli sono molto larghe. Le misure antismog sono partite il 15 ottobre, con i blocchi strutturali fino ai diesel Euro 3. Poi, dopo una serie di sforamenti, sono scattati i divieti agli Euro 4, fino agli Euro 5 di questi giorni. Ma dall’entrata in vigore del piano per la qualità dell’aria ad oggi, cioè in circa tre mesi, il totale delle multe per i trasgressori ammonta ad appena 450. Facendo una media, 5 al giorno. In una città grande come Torino, la probabilità di essere «beccati» è altamente bassa. «Agiamo sulla sensibilizzazione e non con intento punitivo», dicono dal Comune. Sarà, ma dal comando dei vigili spiegano che il vero problema è la carenza del personale. «Non abbiamo una pattuglia da dedicare stabilmente ai controlli». In questi giorni sono in corso i colloqui per le assunzioni di 50 vigili, che andranno a rimpolpare un corpo sempre più in difficoltà per i pensionamenti non sostituiti, nel 2017 il personale era di 1813 agenti, scesi a 1758 nel 2018. E in quanto all’intento «non punitivo», a dire il vero dall’arrivo di Appendino le multe, ad esempio contro la «malasosta», sono sensibilmente aumentate. <p> <p>LEGGI ANCHE: Tutti gli articoli sui quartieri <p> <p>Ma per lo smog i controlli sono più difficili: bisogna fermare l’auto e contestare all’autista il divieto. Per renderli più facili, con la Regione si è ipotizzato il ritorno dei bollini di colore diverso a seconda della tipologia di veicoli. Ma è solo un’idea.<p> <p> <p> <p> <p> <p> <p> <p><p> <p> <p><p> <p>", "time": "2019-01-12T07:48:35+01:00", "type": "cronaca"}
{"title": " Tutto il borgo piange Micky, la mascotte sbranata in strada ", "url": "https://www.lastampa.it/2019/01/12/cronaca/tutto-il-borgo-piange-micky-la-mascotte-sbranata-in-strada-ehsxwFbHTiBxCyLtbtjrKO/pagina.html", "review": "", "content": "<p> <p>Centinaia di persone che piangono un cagnolino morto da due giorni: «Non lo dimenticheremo, lo conoscevamo da sempre». È un quartiere sotto choc Parella. Il borgo intero si è mobilitato sui social per rintracciare il colpevole, che sembra sia scappato dopo il fatto, senza lasciare alcuna traccia. Negli stessi minuti, a poche centinaia di metri di distanza, la vittima di questa storia, un pechinese di nome Micky, veniva dato per spacciato dal veterinario, che spiegava come non potesse fare niente per salvarlo. Perché tutto questo clamore per un animale? Perché nella zona, Micky lo conoscevano tutti. Era il cane dei titolari della caffetteria di corso Montegrappa 51, sempre nel negozio, a volte fuori. Una sorta di mascotte per il quartiere, che residenti e commercianti vedevano quasi ogni giorno da ormai 14 anni. Non a caso, saputa la notizia della morte, letteralmente centinaia di persone hanno scritto alla padrona, Simonetta Lo Bue, per sapere cosa fosse esattamente accaduto. Dietro ai fatti, sembra che ci sia una doppia distrazione. «Eravamo dentro a un negozio, stavamo uscendo, quando io ho aperto la porta e lui è partito fuori – racconta Simonetta, ammettendo che il cagnolino era senza guinzaglio –. Sul marciapiede stava passando una donna con un pitbull senza museruola che, appena ha visto Micky, ci si è lanciato sopra, e la padrona è caduta perché non riusciva a tenerlo. Ha azzannato Micky al collo, rompendoglielo».<p> <p>LEGGI ANCHE: Tutti gli articoli sui quartieri <p> <p> Attimi concitati, in cui sia Simonetta che il suo compagno hanno cercato di aprire la bocca al cane usando le mani, ma senza successo. Fino a che, nella folla che nel frattempo si era radunata, uno dei presenti non ha consigliato di usare l’acqua. Un rimedio che ha funzionato subito. Quindi la corsa dal veterinario, e via dicendo. Al ritorno, un’amara sorpresa: «La padrona del pitbull se n’era andata, senza lasciare un nome né un numero di telefono. Dileguata». Da qui il tam-tam sui social, sia per rintracciare lei, che per un dibattito sulle norme legali e di buon senso nella gestione degli animali in strada. Dove anche quelli che hanno puntato il dito contro la mancanza di guinzaglio, hanno fatto notare che un cane come quello che ha ucciso Micky dovrebbe essere portato da qualcuno che riesca a tenerlo. Una questione, peraltro, che nel quartiere è già nota: non è la prima volta che a seguito di episodi del genere. Anche se questa volta lo sfondo della lite, per tutti, è la morte del cagnolino mascotte della zona.<p> <p> ND ALCUNI DIRITTI RISERVATI <p> <p> <p> <p> <p> <p><p> <p> <p><p> <p>", "time": "2019-01-12T07:48:35+01:00", "type": "cronaca"}
{"title": "Lil Darling e Ugo Viola battono la Champions ", "url": "https://www.lastampa.it/2018/10/05/cronaca/lil-darling-e-ugo-viola-battono-la-champions-2PcsFXFY3ZGlLMFpXKAwvL/pagina.html", "review": "", "content": "<p> <p>* * * * Osteria Rabezzana, anno secondo di spettacoli a cadenza settimanale: un coraggioso mercoledì da leoni che sfida la concorrenza del calcio infrasettimanale.<p> <p>Nonostante la Champions, tutto esaurito per Lil Darling, alias Liliana di Marco che canta un caleidoscopio di successi, canzoni francesi diventate song americane. E’ l’esordio nel quartetto di Valerio Chiovarelli alla fisarmonica, per questo un po’ intimidito e un tantino in ombra, mentre si coglie subito la grande affinità e intesa che la cantante ha con Fulvio Vanlaar che suona il piano, ma non disdegna il flicorno, e Francesco Bertone, contrabbassista eclettico dalla grande proprietà tecnica: segna i quarti con il walking bass, senza disdegnare slap e glissati. <p> <p><p> <p>LEGGI ANCHE: Tutte le recensioni <p> <p><p> <p>Brilla “My Man” introdotta da un piano molto classico, dove Lil sfodera grande tecnica, misurandosi addirittura con la Holiday. Inanella i successi della Piaf, ricorda Montand e Satchmo con “C’est Si Bon”, il Bécaud di “Et maintenant”: qui il contrabbasso fa da controcanto alla voce, gli altri strumenti svisano. Gran finale “Le vie en rose”, la gente sussurra i noti ritornelli, quasi un karaoke per l’anima; poi irrompe Ugo Viola, fisarmonicista di tutti i Pavarotti and friends, per un “Oblivion” indimenticabile con il trio di musicisti.<p> <p> <p> <p> <p> <p><p> <p> <p><p> <p>", "time": "2018-10-05T09:25:21+01:00", "type": "cronaca"}
{"title": "Quando i miti del passato sono vicini e coinvolgenti ", "url": "https://www.lastampa.it/2018/10/05/cronaca/quando-i-miti-del-passato-sono-vicini-e-coinvolgenti-GRPNg3mAQHyAJeXMqsPDEL/pagina.html", "review": "", "content": "<p> <p>* * * * Incontro ravvicinato - anzi ravvicinatissimo - con il mito. Chiede una «full immersion» in senso letterale, lo spettacolo «Il labirinto», proposto alla casa del Teatro Ragazzi nei giorni scorsi, per l’inaugurazione del festival internazionale di teatro di figura Incanti. Peccato siano state programmate solo quattro repliche, tutte condensate in un solo giorno, di questa chicca, frutto del lavoro laboratoriale del Progetto Incanti Produce che, ogni anno, chiede a una Compagnia diversa di guidare alcuni giovani artisti, provenienti da diversi Paesi e scelti con un bando, verso la realizzazione di uno spettacolo. Per il 2018, ad assumersi l’onere è stato lo stesso Controluce Teatro, gruppo che organizza la rassegna e che ha coordinato la messa in scena. L’esito è, appunto, «Il labirinto», spettacolo breve quanto a durata, ma quantomai coinvolgente, anche grazie alla scelta di far circuitare il pubblico all’interno di un vero e proprio dedalo semibuio, a stretto contatto con le ombre che evocano la storia di Minosse, del Minotauro, di Teseo e di Arianna. Un’Arianna che qui, si fa volitiva come una sorta di Antigone, e si ribella ai dogmi e alle leggi di Creta. Il pubblico segue la sua storia, camminando nella semioscurità, incalzato dai fantasmi di un passato tanto arcaico quanto presente e singolarmente vicino. <p> <p><p> <p>LEGGI ANCHE: Tutte le recensioni <p> <p><p> <p> <p> <p> <p> <p><p> <p> <p><p> <p>", "time": "2018-10-05T09:28:08+01:00", "type": "cronaca"}
{"title": "La lunga tournée riduce la magia dei Baustelle ", "url": "https://www.lastampa.it/2018/10/05/cronaca/la-lunga-tourne-riduce-la-magia-dei-baustelle-WjKgQzd8VENXkcYO6OsuVL/pagina.html", "review": "", "content": "<p> <p>* * * È annunciata come una doppia festa, e il pubblico delle grandi occasioni risponde come si deve. Si celebra il primo compleanno delle Officine Grandi Riparazioni, si brinda a dieci anni di vita del formidabile album «Amen» dei Baustelle. Il gruppo di Montepulciano, ormai da tempo residente a Milano, sceglie di esulare dalle scalette dei concerti recenti per dedicarsi esclusivamente a quello storico disco. <p> <p>È infatti un evento extra tournée, che peraltro era transitata dalla stessa sala appena ad aprile. E poi c’è il gusto di un abbraccio virtuale con il deus ex machina di quel lavoro, lo scomparso produttore torinese Carlo Rossi: «per noi un secondo padre», racconta dal palco un commosso Francesco Bianconi.<p> <p>Ma tanta sincera empatia stride un po’ con il risultato finale. Se lo zoccolo duro dei fan vive la serata in estasi per “Baudelaire”, “Charlie fa surf”, per la magnifica “Colombo” dedicata al tenente televisivo e per le altre perle di quella fortunata collana targata 2008 che innalzò i Baustelle al rango di Battiato o Fossati, altrove si resta perplessi. <p> <p>Lo show scorre a tratti piatto, una brava maestra parlerebbe di “compitino”. Per quanto il leader sia generoso nel sottolineare il contesto e i tempi, per esempio aprendo “Antropophagus” con l’ammissione che Milano oggi è migliorata, si avverte un senso di stanchezza. <p> <p><p> <p>LEGGI ANCHE: Tutte le recensioni <p> <p><p> <p>Certo, «questo è l’ultimo show prima di un lungo letargo», spiega Bianconi congedando la compagnia, e Baustelle è sempre Baustelle, ci mancherebbe. Con una forza narrativa che va oltre le canzoni, con un ricordo, una battuta, un aggiornamento sentimentale sempre in agguato. Come per quella “Spaghetti western” che su “Amen” era nascosta, la proverbiale ghost track: «Era l’epoca dei cd, ci stavano più canzoni e noi, un po’ da fighetti, avevamo infilato questo pezzo prima della traccia uno, in modo che per ascoltarlo si dovesse iniziare il viaggio all’indietro anziché in avanti». <p> <p>Ora invece sono i tempi del download e di Spotify. Ma è anche l’era del prepotente ritorno del vinile. Così per celebrare il decennale l’album è stato pubblicato nel formato dei gloriosi solchi.<p> <p> Ci sono voluti due 33 giri per farci stare tutto, l’uscita è stata chirurgicamente piazzata il giorno prima del concerto e a fine show è inevitabile la coda al banchetto dove lo si può acquistare. Per poi appostarsi al cancello di uscita degli artisti e sperare negli autografi di rito. Pratica di tradizione rock assai più nobile e adatta all’uopo rispetto al flagello dei selfie. <p> <p> <p> <p> <p> <p> <p> <p><p> <p> <p><p> <p>", "time": "2018-10-05T09:31:42+01:00", "type": "cronaca"}
{"title": "Quei mafiosi ridicoli che Albanese racconta come “Topi” in gabbia in una città del Nord ", "url": "https://www.lastampa.it/2018/10/05/cronaca/quei-mafiosi-ridicoli-che-albanese-racconta-come-topi-in-gabbia-in-una-citt-del-nord-u3knAApNb3quLlbA7y3yLM/pagina.html", "review": "", "content": "<p> <p>* * * Anni di sopportazione di indicibile illegalità mafiosa. È un buon motivo per inventarsi un mondo capovolto che se la ride dei latitanti, gente «in gabbia» per politica di vita. «Dei cretini» e allarga le braccia Antonio Albanese, come avrebbero fatto Epifanio, Alex Drastico e Perego: quando lui va in giro, i suoi «ragazzi» gli guardano le spalle. C’erano anche mercoledì al Massimo, mentre Albanese chiacchierava con il pubblico invitato all’anteprima delle prime due puntate di «Topi», la serie televisiva che parte sabato alle 21,40 su Rai3. Serata di cinema-tv, che celebra un set montato agli Studi Lumiq: «In questo lavoro c’è arte in purezza grazie ai talenti di ogni reparto della produzione -prosegue l’attore, che omaggia con gratitudine vera le maestranze in sala -. Io sono figlio dell’immigrazione, nato a Lecco ma i miei genitori sono arrivati al Nord per fame. Ognuno si porta dietro la sua storia, i racconti con cui cresce. E quando ho cominciato a pensare a questi individui, ho immaginato un mondo sotterraneo e mi è venuta voglia di esasperare quell’ignoranza».<p> <p><p> <p>LEGGI ANCHE: Tutte le recensioni <p> <p><p> <p>Triturata dalla visionarietà di Sebastiano, il suo latitante confinato fra le mura domestiche di una città del Nord. Con la sfilza di nomi, nomignoli e alberi genealogici da scioglilingua. Sembra d’essere in un fumetto. «Erano tre anni che mi girava in testa questa idea, per cui mi sono documentato con molti libri sulla mafia, sulla n’drangheta e sull’illegalità che circonda Milano. Quando ho cominciato, in tre mesi è venuto fuori tutto» e il racconto cambia faccia, perchè il pubblico si innamora delle storie. E domanda, mica si intimidisce: «Una giovane, come me - fa una ragazza - cosa deve fare per recitare?». Quesito classico, ma Albanese non si annoia, anzi: «Ci vogliono un’energia naturale e una passione smisurata. Non bisogna essere mai contenti e il nostro corpo va usato come uno strumento musicale». Non finisce: dice che ci vogliono grandi maestri, e che non ce ne sono quasi più in circolazione. Chissà, magari sottoterra qualcuno si è risparmiato. <p> <p> <p> <p> <p> <p><p> <p> <p><p> <p>", "time": "2018-10-05T09:34:17+01:00", "type": "cronaca"}
{"title": "Umanamente vi dico che Ercole era un mito ", "url": "https://www.lastampa.it/2018/10/12/cronaca/umanamente-vi-dico-che-ercole-era-un-mito-q5nfsn850osfRiJRK20mLM/pagina.html", "review": "", "content": "<p> <p>Si richiede solo di essere umani, per relazionarsi con il «Mito». L’Eracle greco, dio o eroe a Venaria è in mostra e per vederlo non occorre una particolare conoscenza o una formazione specifica: l’unica condizione è di essere autenticamente umani.<p> <p>Il percorso per me inizia fuori, nei bei giardini della Reggia dove si stanno completando i restauri della Fontana d’Ercole e prosegue nella Sala dei Paggi dove varie opere raccontano di Ercole e delle sue fatiche prodigiose.<p> <p><p> <p>LEGGI ANCHE: Tutte le recensioni di eventi a Torino <p> <p><p> <p> Con arte per secoli, dall’antichità sino ai giorni nostri con bassorilievi, statue, gioielli e cammei ed anche film il mito di Eracle è divenuto immortale. L’alfa e l’omega sono due statue. La prima è un bambino che domina a mani nude un serpente: è forte, trionfante, certo della vittoria. La seconda è un anziano in cui l’eroe degli eroi, sperimentata l’insufficienza dei successi scritti nel suo destino, ha perso quel fuoco negli occhi, posato la clava e dismesso il vello leonino. Ed è a quel punto che umanamente considero che le sue gesta non han fatto sparire il male e nemmeno custodito alcuno dal male. Il suo esser mito sta nel far sì che non si smarrisca del tutto il bene e coraggio, allora, perché il mito non è da capire, ma tuttalpiù se si riesce da imitare.<p> <p> <p> <p> <p> <p><p> <p> <p><p> <p>", "time": "2018-10-12T09:19:45+01:00", "type": "cronaca"}
{"title": "Passeggiata nel vintage tra kitsch e ricordi ", "url": "https://www.lastampa.it/2018/10/12/cronaca/passeggiata-nel-vintage-tra-kitsch-e-ricordi-mXBUeud17MkhU4AdDczgOO/pagina.html", "review": "", "content": "<p> <p>Dallo storico Marché aux Puces di Parigi ai Flea Market americani e alle improvvisate Garage sail tanto frequenti negli Stati Uniti, c’è mezzo mondo che fa fuori cianfrusaglie, mentre l’altro mezzo le rincorre. <p> <p>A Torino se vuoi immergerti nel vintage, se collezionismo e antiquariato sono il tuo pane quotidiano o hai la casa piena di cose che non vuoi più, ma «è un peccato buttarle» per anni la soluzione è stata «Mercanti per un giorno». Vicissitudini complesse lo hanno sfrattato da Lingotto e Motovelodromo, ma l’odissea è terminata: grazie all’accordo con Pulcimania, ha esordito domenica in Via Sansovino 265 e si ripresenterà tutte le prime e quinte domeniche del mese.  <p> <p><p> <p>LEGGI ANCHE: Tutte le recensioni di eventi a Torino <p> <p><p> <p>Un ampio e luminoso capannone che all’ingresso espone frigoriferi, botti e bauli d’altri tempi, accoglie gli oltre 5 mila visitatori accorsi: con 3 euro e caffè offerto, via libera per setacciare le 150 piazzole zeppe soprattutto di abiti, libri, giocattoli. Pochissimi i mobili che, per la filosofia imposta da Ikea, non sono più troppo un oggetto del desiderio. Una nebulosa di oggetti, per cui ci vuole un occhio bestiale, permettono una passeggiata trionfale nel kitch, ma anche nella memoria. <p> <p>L’etica è vittoriosa col motto in natura nulla va distrutto, ma tutto può venir riciclato.Prossimo appuntamento il 4 novembre. I successivi: Domenica 2 e 30 dicembre ; 6 gennaio 2019; 3 febbraio 2019; 3 e 31 marzo 2019.<p> <p> <p> <p> <p> <p><p> <p> <p><p> <p>", "time": "2018-10-12T09:30:29+01:00", "type": "cronaca"}
{"title": "Il libro: nel quartiere geriatrico tra solitudini e paradossi ", "url": "https://www.lastampa.it/2018/10/12/cronaca/il-libro-nel-quartiere-geriatrico-tra-solitudini-e-paradossi-Kpn7gmEWAnpzcJ3IYQWo0K/pagina.html", "review": "", "content": "<p> <p>«Sono Viviana. Il mio nome significa “che ha vita”, e in effetti mi pare d’averne parecchia. La santa mia omonima fu uccisa a frustate e data in pasto ai cani; attualmente non me la passo meglio.Ho 26 anni». È lo spirito ironico e irriverente di Alessandra Scagliola, giornalista e blogger torinese, nel libro «La banda dei pensionati» (Morellini). Viviana vive in un «quartiere geriatrico» della periferia torinese, circondata da vecchi, e ne adotta due come nonni. Gli abitanti della zona sono assillati da problemi di soldi, solitudine e depressioni. <p> <p><p> <p>LEGGI ANCHE: Tutte le recensioni di eventi a Torino <p> <p><p> <p>Tutto è opprimente, ma la protagonista è anche una giovane donna particolare, con un ossessivo interesse per le orecchie delle persone e la missione di infondere gioia di vivere. Organizza per la sua «banda di pensionati», una serie di azioni criminose. Li stimola con l’uso di anfetamine e li «rallegra» con infusi di cannabis. Tra situazioni paradossali e scabrose Viviana capirà le conseguenze del lasciare un Kalashnikov tra le mani di un anziano affetto da Parkinson. Ha comunque il tempo di fidanzarsi con Bojan, serbo kosovaro esiliato da un campo nomadi. Il tutto in «un’ideale Babele dove ognuno parla. Il quartiere geriatrico diventa così una Babele dove i giovani non capiscono i vecchi, i vecchi non capiscono le istituzioni, gli italiani non capiscono gli stranieri e faticano a comprendersi anche tra di loro».<p> <p> <p> <p> <p> <p><p> <p> <p><p> <p>", "time": "2018-10-12T09:25:45+01:00", "type": "cronaca"}
{"title": "_resetfestival: se il talento si può coltivare anche senza talent ", "url": "https://www.lastampa.it/2018/10/12/cronaca/reset-festival-se-il-talento-si-pu-coltivare-anche-senza-talent-al9D9mMc4veqk2X5YHrgBM/pagina.html", "review": "", "content": "<p> <p>Si varca il cancello di via Pallavicino e si entra nel mondo che per una settimana ha trovato casa all’Off Topic. Il _resetfestival si presenta con uno slogan efficace: «Welcome to the place where music happens». Il cortile brulica di gente giorno e notte, mentre indoor il cubo e il bistrot propongono live, ospitano seminari, fanno girare idee tra artisti e pubblico lontani anni luce dalla logica dei talent. La full immersion ad antenne dritte è il modo migliore per intercettarne lo spirito. <p> <p><p> <p>«Ho partecipato a un incontro dedicato al rapporto tra noi artisti indipendenti e i social – racconta la cantautrice fiorentina Chiara White – e sono inorridita: gli esperti hanno spiegato che per promuoverci con efficacia dovremmo passare sei ore al giorno sui social. Non ci penso neanche, mi sono imposta di non superare le due ore, non voglio impazzire». Argomenti concreti, insomma. Dente ascolta i Chiara e gli altri che lo precedono sulla pedana del Glocal Sound, iniziativa creata dallo stesso _reset. Canta Fusaro, 21 anni, di Chivasso. Il già affermato cantautore romagnolo lo blocca appena sceso dal palco: «Sei bravissimo, dobbiamo fare qualcosa insieme, dammi il tuo numero». Magie torinesi. <p> <p><p> <p>LEGGI ANCHE: Tutte le recensioni di eventi a Torino <p> <p><p> <p>La sera passano Samuel, Boosta, Motta. Incrociano Niccolò Fabi e Levante, che hanno rivestito il ruolo di mentor al mattino per le 4 band più promettenti. Sono arrivate ciascuna con la bozza di un brano, concretizzato con l’aiuto dei colleghi già affermati. Non era prevista una session tra tutti, invece nasce spontanea e i 250 in sala se la godono con il gusto della diretta senza rete. La band, alla fine di questo percorso hanno suonato con il loro mentor.<p> <p> «Dall’Off Topic in questi giorni sono passate più o meno 5 mila persone», dice l’ideatore di _reset Daniele Citriniti della Goodness Factory, l’associazione culturale che produce il festival.<p> <p><p> <p>«Beato me, né figlio della regina, né figlio del re», canta Dente mentre il suo amico Guido Catalano sorseggia serafico una birra in attesa della prossima sigaretta. La strofa ben rappresenta lo spirito del festival: meglio poveri che mal raccomandati. In cortile corrono bambini e scorrono ragionamenti. «Non devi aspettare che ti offrano un palco, devi crearlo tu», e così hanno fatto gli Eugenio In Via Di Gioia, assi nel promuoversi in ambito pop dopo la gavetta in strada; se la ridono a un tavolo, ne hanno ben donde. Né si parla solo di chi fa e ascolta musica. C’è anche «The Dark Side Of The Show», il seminario dedicato alle professioni di supporto. L’ospite non è uno che passa qui per caso: Max Martulli è il tour manager degli Afterhours, un suo consiglio vale oro per gli aspiranti professionisti in materia. Dal _reset si porta sempre a casa qualcosa.<p> <p><p> <p><p> <p> <p> <p> <p> <p><p> <p> <p><p> <p>", "time": "2018-10-12T10:36:13+01:00", "type": "cronaca"}
{"title": "Amadou e Mariam grazia di due voci che sanno guardare ben al di là dei confini dell’afro blues ", "url": "https://www.lastampa.it/2018/10/12/cronaca/amadou-e-mariam-la-grazia-di-due-voci-che-sanno-guardare-ben-al-di-l-dei-confini-dellafro-blues-mfx8RXVyq9REwonMx6X2EN/pagina.html", "review": "", "content": "<p> <p>Amadou et Mariam sotto il profilo medico sono ciechi. Ma basta poco al pubblico delle Ogr per capire che vedono meglio di noi. Vedono, e trasmettono, la gioia di vivere.  <p> <p>La band entra ballando, accende il groove, e la platea è bollente prima ancora che arrivino i due protagonisti. Sotto il palco più di mille persone iniziano a oscillare, guidate da una delegazione targata Africa occidentale in abbigliamento da grandi occasioni. Del resto è sabato sera, e ci siamo quasi: «Le dimanche à Bamako c’est jour de mariage», recita uno dei brani più popolari della coppia del Mali, dunque mancano poche ore ai party dedicati ai matrimoni. <p> <p><p> <p>LEGGI ANCHE: Tutte le recensioni di eventi a Torino <p> <p><p> <p>Non arriviamo dal silenzio, prima delle star afro blues è salito sul palco Riccardo Onori, chitarrista preferito di Jovanotti e titolare del progetto apolide «Sonoristan», neonato gioiello della world music all’italiana: con il suo gruppo ha scaldato la sala come si deve, complici il fuoriclasse Gianluca Petrella e la magnetica cantante Giulietta Passera. <p> <p>Ci hanno portati fin qui, e affidati a mani sapienti: Amadou et Mariam raccolgono il testimone per accompagnarci in un viaggio mai scontato, dagli assolo stile Jimi Hendrix del marito alla «Sabali» con cui la moglie ipnotizza l’audience nel solco delle regine del soul senza confini. Le garanzie della vigilia, quando Amadou Bagayoko prometteva di andare ben oltre i confini dell’afro blues, sono mantenute. Tormentoni come «Senegal Fast Food», «Taxi Bamako» e «C’est chaud» hanno la capacità di farci oscillare con leggerezza raccontando un mondo difficile. <p> <p><p> <p>Con grazia e risolutezza, con cambi di velocità e di scenario da fuoriclasse in tour permanente in tutto il mondo, saggi eppure sempre animati da una sensazione di stupore che contagia il pubblico, ben oltre le mille presenze. Tutti qui per «#africanow», che l’agenzia Musicalista chiuderà giovedì 18 con lo show del chitarrista tuareg Bombino. <p> <p> <p> <p> <p> <p> <p> <p><p> <p> <p><p> <p>", "time": "2018-10-12T11:07:43+01:00", "type": "cronaca"}
{"title": "Certe foto insegnano a guardare meglio ", "url": "https://www.lastampa.it/2018/10/19/cronaca/certe-foto-insegnano-a-guardare-meglio-LKWW4w2RFIk7hXmiUUrZKM/pagina.html", "review": "", "content": "<p> <p>* * * * * «Quando la fotografia accade, succede senza sforzo, come un dono che non va interrogato né analizzato». Parola di Elliott. Certi scatti sono così, altri sono fortemente cercati ed è uno di questi che subito mi piace: un gruppo di maschi osserva Maja Desnuda ed un’unica donna ammira Maja Vestida. «Ammiro le grandi dimensioni: grande ed ancora più grande! Più grande è e meglio è». Parola di Erwitt. Brighton, 1966: un mare grandissimo custodisce una piccola, vecchia, fragile vita. Più grande di così non si può. Nelle foto con cani Elliott col naso a terra ha abbassato l’obiettivo altezza marciapiede per illustrare un mondo fatto di gambe e piedi umani. Acute, eccentriche, simpatiche, nelle sue foto individuo sfumature che mi suggeriscono di guardare meglio. La mostra s’intitola Personae, plurale. Più plurale di così non si può. Un occhio a Andrè S. Solidor alter ego con baffi, lungo capello e strani vestiti. A.S.S. Più lapalissiano di così non si può. Ci sono personaggi famosi immortalati in modo naturale, profondo, a volte ironico - su tutti, Marilyn Monroe, bellissima, evanescente, quasi mistica e JFK, giovane e invincibile. Non tutto è chiaro, toccherà tornare su qualche scatto, forse quando mi troverò nelle situazioni di cui parlano.<p> <p><p> <p>LEGGI ANCHE: Tutte le recensioni di questa rubrica <p> <p> <p> <p> <p> <p><p> <p> <p><p> <p>", "time": "2018-10-19T10:25:59+01:00", "type": "cronaca"}
{"title": "Se il rock progressivo continua a progredire ", "url": "https://www.lastampa.it/2018/10/19/cronaca/se-il-rock-progressivo-continua-a-progredire-FDa3r2LBjLg55dvt6dQ2SO/pagina.html", "review": "", "content": "<p> <p>* * * * C’è da non credere alle proprie orecchie ascoltando il nuovissimo lavoro dei Syndone per la vigorosa iniezione sonora propinata. «Mysoginia», questo è il titolo, spazia in lungo e in largo per tutto il glossario sonico proprio del rock progressivo. L’album non risulta mai una celebrazione nostalgica, ma un chiaro ulteriore contributo all’attualizzazione e crescita di un genere radicato nei 70 . Innanzitutto per la bellezza e ariosità delle composizioni e la ricchezza degli arrangiamenti; la band torinese è in netta evoluzione: la maturità qui espressa è il frutto di un percorso al quale sono stati propedeutici le precedenti incisioni e le numerose performance dal vivo.<p> <p><p> <p>LEGGI ANCHE: Tutte le recensioni di questa rubrica <p> <p><p> <p>I brani sono stati composti dal leader, il tastierista Nik Comoglio. I testi, scritti dalla «voce» dei Syndone, Riccardo Ruggeri, vertono sul concetto di Misoginia ovvero quel sentimento e conseguente atteggiamento d’odio o avversione nei confronti delle donne, provato indifferentemente da parte di uomini o altre donne. Dominano tappeti di tastiere stesi su una sontuosa orchestrazione; voce splendida, saggio e singolare uso del vibrafono di Marta Caldara, ottima ritmica, illustri partecipazioni: Viola Nocenzi, voce, Vittorio De Scalzi, flauto, Luigi Venegoni, chitarra: tasselli irrinunciabili del prog italiano.<p> <p> <p> <p> <p> <p><p> <p> <p><p> <p>", "time": "2018-10-19T10:28:42+01:00", "type": "cronaca"}
{"title": "“Come passa un sabato”: alla grande, con Cosmo ", "url": "https://www.lastampa.it/2018/10/19/cronaca/come-passa-un-sabato-alla-grande-con-cosmo-J1Wb8elmCfrLeTMkEDgCeL/pagina.html", "review": "", "content": "<p> <p>* * * * Ci sono tanti modi per frequentare il Movement, festival di suoni elettronici giunto alla tredicesima edizione al Lingotto. C’è chi si butta nella festa per ballare tutto fino alle 5 del mattino e chi invece sceglie quel che gli interessa e si crea un percorso su misura. A quest’ultima categoria appartengono coloro che già alle 21 del sabato vedono brillare, anche nel senso dinamitico di esplodere, Cosmo.<p> <p><p> <p>LEGGI ANCHE: Tutte le recensioni di questa rubrica <p> <p><p> <p> Il cantautore elettro pop eporediese ha scelto il formato concerto per festeggiare la fine di un anno magico, in cui l’album «Cosmotronic» ne ha segnato il definitivo salto di qualità e di popolarità. Il suono gira al massimo, lui salta tra il microfono e le tastiere, la festa è coinvolgente e nei cannoni che sparano coriandoli sul pubblico si avverte persino il Dna del Carnevale di Ivrea. <p> <p>«L’amore» vale come inno del festival intero: «Ho voglia di ballare ho voglia di capire / a che punto questo corpo può arrivare». Ma pure «Quando ho incontrato te» non scherza quanto ad aderenza al contesto: «Passerà come passa un sabato / mi addormenterò senza più paura di niente». Cantante, ballerino, animatore, dj: Cosmo potrebbe avere un futuro da palazzetti dello sport tutti per sé, ma bene fa a godersi il presente senza pensieri.<p> <p> <p> <p> <p> <p><p> <p> <p><p> <p>", "time": "2018-10-19T10:32:14+01:00", "type": "cronaca"}
{"title": "Lo scatto che spiazza e sfugge agli stereotipi ", "url": "https://www.lastampa.it/2018/10/19/cronaca/lo-scatto-che-spiazza-e-sfugge-agli-stereotipi-jsHTBsRHAZiXPv7Segvg6M/pagina.html", "review": "", "content": "<p> <p>* * * * Aggrappate a una cisterna di plastica, con i vestiti inzuppati, le ragazze fotografate da Anna Boyiazis catturano lo sguardo. Galleggiano tra gli altri reportage scelti dal «World Press Photo» e spiazzano. Ripetutamente.<p> <p>Stanno giusto vicino all’immagine selezionata come la più forte del 2018: una vampata di fuoco dalla ribellione di Caracas, un istante che da solo definisce tutto il caos, la violenza, le contraddizioni, le necessità negate e la frustrazione di chi non ha più nulla da perdere e scappa dalle fiamme senza direzione o identità. Una maschera a gas che corre e una maglietta che brucia raccontano i giorni bruti del Venezuela. Tutto in un attimo. La serie delle donne galleggianti ha la stessa potenza, solo che nasce da motivazioni contrarie.<p> <p><p> <p>LEGGI ANCHE: Tutte le recensioni di questa rubrica <p> <p><p> <p>Le donne in acqua sono calme, a occhi chiusi, il nostro radar sbaglia a riconoscere le coordinate: migranti sopraffatte, sfollate sopravvissute in attesa di essere ripescate e ci si avvicina increduli perché delle vite alla deriva non possono essere così composte. E in effetti sono troppe e tutte uguali: le ragazze non stanno resistendo all’acqua, si stanno abituando.<p> <p>Zanzibar, dove le donne girano a capo coperto, dove il bagno si fa con il burkini che giusto nel nome ricorda vagamente un costume ma è una tunica che lascia intravedere solo i piedi e non invita certo a nuotare. Infatti lì nessuna lo sa fare, la foto racconta una proibizione aggirata, una presa di posizione, un’affermazione di indipendenza: è una scuola di nuoto e in effetti le musulmane protagoniste dello scatto stanno resistendo, ma non a una migrazione. Agli stereotipi. Non sono profughe, sono alunne, non sono cadute in mare, ci si sono buttate: la foto è il contrario di quello che sembra e proprio per questo è vera, capace di raccontare una storia complessa in poco tempo. Il primo attimo richiama, quello successivo inquieta e quello dopo svela la scuola di galleggiamento, primo passo per la libertà.<p> <p>La fotografa Boyiazis ha passato quattro settimane con questo gruppo di alunne curiose, all’inizio le ha seguite senza macchina fotografica mentre prendevano confidenza con il Panje Project, il progetto pesce grosso. Poi, quando loro sono diventate più sicure lei si è fatta più invadente. Le ha guardate passare dalla tensione alla leggerezza, dalla paura alla fiducia, sempre meno timorose e più consapevoli fino a che non le ha viste allungate nell’acqua che una volta le terrorizzava. Emancipate da una cultura che le disegnava timorose e limitate. Soddisfate di essere dove non si immaginavano di poter stare e dove noi non riuscivamo a vederle. Abbiamo l’occhio allenato al peggio.<p> <p> <p> <p> <p> <p><p> <p> <p><p> <p>", "time": "2018-10-19T10:35:23+01:00", "type": "cronaca"}
{"title": "Una bambina cuce le ferite della sua terra: anche il dolore può infondere serenità ", "url": "https://www.lastampa.it/2018/10/19/cronaca/una-bambina-cuce-le-ferite-della-sua-terra-anche-il-dolore-pu-infondere-serenit-15h3lge8ViXY3CU1yGAuuJ/pagina.html", "review": "", "content": "<p> <p>* * * * * È un piccolo spazio di serenità quello che potete regalarvi visitando i disegni di Maria Bargouthy, nelle stanze silenziose di Palazzo Lascaris destinate alle esposizioni temporanee. Strana serenità, visto che ad offrirla è una mostra che arriva dalla Siria di questi anni. Ma qui l’artista è speciale, è una bambina di undici anni. Il suo è un punto di vista che non può rinunciare alla speranza.<p> <p>Maria è un talento artistico naturale, basta la sua capacità nell’accostare i colori, quelli freddi in particolare, ad affermarlo. Fin da piccolissima, poi, ha assorbito ciò che il padre, Basem Bargouthy, docente di Architettura all’Università di Damasco, le ha insegnato. La combinazione dei soggetti e della sua tecnica, sempre in evoluzione, fanno di lei nonostante l’età una personalità vera, nonostante le difficoltà della vita in un paese devastato dalla guerra. <p> <p><p> <p>LEGGI ANCHE: Tutte le recensioni di questa rubrica <p> <p><p> <p> Maria reagisce alla sofferenza che ha intorno. Il suo dipinto più noto, quello che dà il titolo alla mostra, il più povero di colore tra i quaranta esposti, è un autoritratto: rappresenta una bimba che cuce un solco nella terra, una ferita sullo sfondo di un paesaggio inaridito. Nonostante la durezza che esprime, il gesto della bambina è carico di speranza, lo stesso sentimento che comunicano i colori dei «castelli» di case, dei minareti, dei vetri che parlano di oriente, la rassicurante luce lunare, le colline come onde, i fiori esuberanti come fuochi d’artificio. E tutto evoca la struggente bellezza, in gran parte perduta, della Siria.<p> <p> La mostra (fino al 26 ottobre, ore 9-17, lunedì a venerdì) deriva da una collaborazione tra il Consiglio Regionale, il consiglio comunale dei Ragazzi di Omegna, l’Ong Vento di Terra e l’associazione Dragolago, che hanno fatto conoscere la bambina siriana ai ragazzi. Gli studenti si sono appassionati ai suoi racconti dipinti tanto da coinvolgere il presidente Mattarella e Papa Francesco per poterla portare in Italia, purtroppo finora senza esito. A Maria è stata conferita la Medaglia dell’amicizia dall’Accademia Albertina di Belle Arti.<p> <p> <p> <p> <p> <p><p> <p> <p><p> <p>", "time": "2018-10-19T10:37:51+01:00", "type": "cronaca"}
{"title": "La voce del mondo arabo Shirin Neshat si fa in tre ", "url": "https://www.lastampa.it/2018/10/26/cronaca/la-voce-del-mondo-arabo-shirin-neshat-si-fa-in-tre-qgYj3EwN7wtB1ujnd4TSOK/pagina.html", "review": "", "content": "<p> <p>Sul palco una cantante araba che sfida i limiti a cui è stata educata, alla regia un’artista iraniana che ha messo le donne al centro della sua opera, nel libro foto che indagano la faccia di chi si sente straniero ovunque. Su tutto c’è il nome di Shirin Neshat che usa la video arte, in tutte le sue forme, per raccontare storie di vita controcorrente.<p> <p>Torino le dedica una giornata: alla Noire Gallery (dalle 17) presentano «The Home of My Eyes», la serie di ritratti, e il video «Roja» e il cinema Classico (ore 21) propone la prima tappa di una tournée che porta in giro per l’Italia il film «Looking for Oum Kulthum», presentato a Venezia. Un concentrato, una maratona, ma anche un’esperienza quasi necessaria.<p> <p><p> <p>LEGGI ANCHE: Tutte le recensioni <p> <p><p> <p> Neshat esce dagli schemi narrativi abituali, usa le immagini per toccare le corde emotive e rendere contesti complicatissimi in una scena. Usa la biografia di una famosa cantante lirica egiziana ma la mischia alla sua e a quelle di ogni donna che abbia dovuto inventare strade in paesi dove il genere femminile ha mobilità limitata. Dove le ragazze non possono entrare in uno stadio. Dove non possono votare. Posti che potrebbero essere ben diversi perché la cultura racconta altro: ci sarebbe un’eredità evoluta da raccogliere, ma è dimenticata, seppellita da regole riscritte in nome di una tradizione inesistente. Per tutto questo carico di urgenza una Neshat al cubo, con tre eventi in un giorno, serve. <p> <p> <p> <p> <p> <p><p> <p> <p><p> <p>", "time": "2018-10-26T09:11:45+01:00", "type": "cronaca"}
{"title": "Melodie del Maghreb con la grammatica blues ", "url": "https://www.lastampa.it/2018/10/26/cronaca/melodie-del-maghreb-con-la-grammatica-blues-OctxqKnLItEHitNDm4cjfP/pagina.html", "review": "", "content": "<p> <p>Africa Now giovedì scorso alle Officine Grandi Riparazioni, è stato il terzo e ultimo atto di una intrigante rassegna dedicata ai suoni del continente nero. Sul palco Bombino, classe 1980, il Jimi Hendrix tuareg per etnia e nigeriano di nascita. <p> <p>Apre il live Adriano Viterbini dei Bud Spencer Blues Explosion in duo con il polistrumentista e cantante cubano Jose Ramon Caraballo Armas: in un set dove tanta è l’improvvisazione, mettono bene a fuoco quanta Africa ci sia nei loro idiomi preferiti, rispettivamente il blues e la musica caraibica.<p> <p><p> <p>LEGGI ANCHE: Tutte le recensioni <p> <p><p> <p>Quindi tocca a Bombino che dopo un paio di pezzi in cui l’audio non soddisfa, travolge tutti con una valanga ritmica con mille coloriture. Scatena il non numerosissimo pubblico intonando quasi dei mantra con la sua particolare voce gutturale, quasi infantile. Arriva anche Viterbini e il duo evidenzia, se ce ne fosse bisogno, le capacità straordinarie di improvvisazione che gli derivano dalla posseduta grammatica blues. Gli attacchi di molti brani ricordano gli arpeggi di «The House of the Rising Sun» piuttosto che certi riff felicissimi dei Creedence Clearwater Revival; poi però tutto cambia e si fa rotta decisa verso l’Africa. Terzinati potenti, scosse ritmiche imponenti che fanno muovere il sedere a chiunque, mentre le melodie sospingono verso il Maghreb.<p> <p> <p> <p> <p> <p><p> <p> <p><p> <p>", "time": "2018-10-26T09:18:56+01:00", "type": "cronaca"}
{"title": "La durezza non rallenta e precipita nel fanatismo ", "url": "https://www.lastampa.it/2018/10/26/cronaca/la-durezza-non-rallenta-e-precipita-nel-fanatismo-8HbpJmpbWQE8eDT5eniaDO/pagina.html", "review": "", "content": "<p> <p>Dietro una grata, nell’ombra, la donna legge con tono combattente i comunicati delle Brigate Rosse. E lì seduti sulle poltroncine ci si sente catapultati in una memoria di paura che si fatica a tenere insieme all’idea di spettacolo. È un fantasma che ha iniziato a raccontarsi da ragazzina quello comparso al Teatro Astra, è una Margherita Cagol che dialoga in dialetto trentino con il padre. <p> <p><p> <p>Pensieri comuni cantilenati di una famiglia cattolica, provinciale, perbene. È l’incipit di «Avevo un bel pallone rosso», il testo di Angela Demattè e riallestito per l’anniversario sessantottino: sarebbe un docu-film se si fosse al cinema, interessante per ricolorare ricordi sbiaditi, coinvolgente nell’ingresso intimo della vita della terrorista «Mara», compagna e moglie di Renato Curcio. «Ma com’è questo Renato, un bravo fiol? » domanda il padre. <p> <p><p> <p>LEGGI ANCHE: Tutte le recensioni <p> <p><p> <p>Che ne sapeva lui delle lotte sociali, della volontà di cambiare il sistema. No, lui sapeva, ma non manifestava abbastanza la sua preoccupazione alla dura Mara, che non torna indietro mai. Questa è la traccia dello spettacolo: la durezza non indietreggia, conquista metro dopo metro il fanatismo. Che aumenta costante dai primi esami a Sociologia, alla formulazione del pensiero rivoluzionario, all’aborto subito a Milano: ma davanti al mondo ingiusto, cosa sarà mai un bambino? E la ferocia ha perso i limiti.<p> <p><p> <p>«Avevo un bel pallone rosso» , al Teatro Astra, via Rosolino Pilo (fino al 28/10)<p> <p> <p> <p> <p> <p> <p> <p><p> <p> <p><p> <p>", "time": "2018-10-26T09:15:18+01:00", "type": "cronaca"}
{"title": "Allegri e Novecento sono una cosa sola La nave di Baricco ormai è casa sua ", "url": "https://www.lastampa.it/2018/10/26/cronaca/allegri-e-novecento-sono-una-cosa-sola-la-nave-di-baricco-ormai-casa-sua-6Ycvo7SYOIpHBp2ac7jhwK/pagina.html", "review": "", "content": "<p> <p>Vedere Eugenio Allegri che, 25 anni dopo l’esordio, fa – o meglio «è» - ancora e ancora Novecento? Più o meno come ascoltare un cantante, di quelli molto bravi, che rivisita il proprio pezzo più emblematico. Quando, ormai, l’artista possiede il brano a tal punto da poterci giocare senza ansie da prestazione, con divertimento. <p> <p><p> <p>Ha ragione, Allegri, quando racconta che ormai «Novecento» lo interpreta più per se stesso che per il pubblico. Si sente: specialmente in questa nuova tornata di recite al Gobetti, dove lo spettacolo è in scena sino a domani per la stagione del Tst. Sarà che Alessandro Baricco, quando scrisse il testo, e Gabriele Vacis, che firma la regia, glielo hanno praticamente cucito addosso. <p> <p><p> <p>LEGGI ANCHE: Tutte le recensioni <p> <p><p> <p>E sarà pure che quell’«abito», in forma di intensissimo monologo, Allegri lo ha da subito fatto suo, indossandolo con maestria sin negli orli e nelle cuciture, nei minimi anfratti. Ma è un fatto che, ormai, nell’immaginario teatrale di molti, Novecento «è» Allegri, per quanto altri attori si siano cimentati con l’affabulata storia di Danny Boodman T. D. Lemon, nato, vissuto e morto a bordo di un piroscafo, senza mai scendere sulla terraferma: e non per paura o per un’originalità di maniera, ma perché «la terra è una nave troppo grande, un profumo troppo forte, una donna troppo bella» per lui, che ha «sfilato dalla vita i desideri incantandoli». <p> <p><p> <p>Un tipo eccezionale, Novecento, abbandonato a bordo del Virginian in una scatola di cartone, cresciuto dall’equipaggio e capace di diventare, senza maestri, un pianista tanto virtuoso da sfidare un nume del jazz come Jelly Roll Morton. La vicenda narrata da Baricco è affascinante anche per l’infinita stratificazione di possibili letture: Allegri ne dà conto come le avesse sondate tutte nel corso degli anni e delle repliche. Ben conscio che, dove non può più l’agilità degli esordi, arriva la capacità di modulare gli effetti. E qui, forse, eccede un po’, nel calcare continuo su una parlata cantilenante, nel regalare qualche svolazzo di troppo a un’interpretazione che, nella sua misura più pulita e «trattenuta» è, invece, perfetta. Tanto coinvolgente da commuovere.<p> <p><p> <p>«Novecento» al Teatro Gobetti (fino al 28 ottobre)<p> <p><p> <p> <p> <p> <p> <p><p> <p> <p><p> <p>", "time": "2018-10-26T09:25:29+01:00", "type": "cronaca"}
{"title": "Viaggiare per ritrovarsi nei colori di un carnet ", "url": "https://www.lastampa.it/2018/10/26/cronaca/viaggiare-per-ritrovarsi-nei-colori-di-un-carnet-g9HuvH0ga3cW0DDPIRY4CM/pagina.html", "review": "", "content": "<p> <p>Viaggiare è un’avventura del corpo e della mente o anche solo dell’immaginazione. Fino al 28 ottobre il bellissimo spazio Claudia pour toujours, un po’ appartamento e un po’ galleria, ospita «Racconti di viaggio dipinti», raccolta di carnet di viaggio di Valérie Aboulker e Stefano Faravelli.<p> <p>Sfogliare i loro quaderni è una fantasmagoria degli occhi e del cuore, significa perdersi per ritrovarsi, respirare nuova energia per lo spirito. Il piano terra con ampie finestre ospita la raccolta della parigina Valérie Aboulker «Intramuros. Voyage au coeur des maisons et des atelier d’artistes».<p> <p><p> <p>«Ho cominciato a dipingere - racconta Aboulker - perché mia madre malata di Alzheimer, faceva sempre più fatica a ricordarsi di noi, degli oggetti, del suo passato».<p> <p>I colori sono vividi, i segni netti, le tracce dei viaggi ancora pulsanti. «Quando parto - prosegue l’artista – porto sempre con me uno zaino con acquerelli e stilografiche. Prima traccio le linee con un inchiostro indelebile giapponese, quello che si usa anche per la calligrafia, a carbone e olio, poi coloro le forme. Mi piace entrare nelle case, vedere cosa c’è oltre, attraversare i muri e le pareti. C’è molta differenza fra una stanza a Parigi, in Vietnam, in Brasile o a New York. Ma anche solo fra Italia e Francia: voi vestite più colorato e vivete in case con le pareti più vivaci».<p> <p><p> <p>LEGGI ANCHE: Tutte le recensioni <p> <p><p> <p>Album a fisarmonica, rilegati a quaderno, fogli sparsi: ogni centimetro di carnet diventa un mondo da scoprire, in cui abbandonarsi, dove i ricordi e le sensazioni fissate prendono vita e risuonano con i nostri vissuti o i nostri sogni.<p> <p>Al secondo e terzo piano, come in una soffitta magica tutta da esplorare, sempre più irreale man mano che si sale, sono ospitati i lavori visionari di Stefano Faravelli «Voyage autour de ma chambre».<p> <p>È il «carnettista» di Torino. Pittore, scrittore e orientalista, si forma all’Accademia Albertina, si laurea in Filosofia morale e studia lingua e cultura araba. Dai suoi tanti viaggi nel vicino, medio ed estremo oriente, riporta affascinanti carnet pubblicati dal 1994, quando esce «Sindh. Quaderno indiano».<p> <p>Ed ecco quadri e oggetti stravaganti della personale stanza delle meraviglie dell’artista: autoritratti, boites magiques, basilischi, macchine, taccuini e pagine di carnet nati «dal pellegrinare tra orienti ed altri esotici orizzonti, foreste equatoriali e zolle del giardino sotto casa».<p> <p><p> <p>Riusciranno i topini di «Schiaccianoci» a rosicchiare i fili che sostengono una delle otto mongolfiere che sollevano l’elefante in modo da far si che la sua zampa destra diventi uno schiaccianoci cadendo proprio nel punto esatto in cui si trova la nocciola?<p> <p><p> <p>«Racconti di viaggio dipinti» da Claudia pour toujours, via dei Mille 5/B <p> <p><p> <p> <p> <p> <p> <p><p> <p> <p><p> <p>", "time": "2018-10-26T09:22:14+01:00", "type": "cronaca"}
{"title": "“Eldorado”, 20 anni dopo l’entusiasmo è lo stesso ", "url": "https://www.lastampa.it/2018/11/09/cronaca/eldorado-anni-dopo-lentusiasmo-lo-stesso-oUlmtrloyA37gElI7yRNmO/pagina.html", "review": "", "content": "<p> <p>I Mau Mau hanno festeggiato il ventesimo compleanno di «Eldorado», il loro quarto album, suonandolo per intero a Offtopic. Disco intenso e sincero, inciso in barba alla Emi che dopo «La Ola» li voleva proiettati verso il successo nazional-popolare, è forse la migliore testimonianza di uno dei gruppi più lungimiranti e profetici mai sentiti in Italia. Capaci di una sintesi sonora totale, di un’orgia di suoni meticci, Eldorado li celebra e consacra al meglio. Pubblico in delirio, stipato all’inverosimile: tutti cantano a squarciagola, segno di quanto le canzoni siano penetrate in profondità nei fan della prima ora e in chi si è arruolato cammin facendo. <p> <p><p> <p>LEGGI ANCHE: Tutte le recensioni su eventi torinesi <p> <p><p> <p>Imponente e possente, Eldorado mastica al meglio la sottile poetica e i ritmi travolgenti dei Mau Mau che sono visualizzati dalle continue suggestioni disegnate in diretta e proiettate su un grande schermo da Lucia Esposito: sogni di sabbia primitivi e espressionisti. <p> <p>Il gruppo rodato e poderoso macina i brani con entusiasmo crescente: Luca Morino con Fabio Barovero e Tatè Nsongan, l’asse portante, con Esmeralda Sciascia, Mattia Barbieri, Josh Sanfelici, Gianluca Cato Senatore, Stefano Piri Colosimo più, ospiti, Giò Giovanardi dei La Crus, Francesco Fly Moneti dei Modena City Ramblers, Gipo di Napoli, Mr Puma e il Gruppo Mixtura.<p> <p> <p> <p> <p> <p><p> <p> <p><p> <p>", "time": "2018-11-09T08:39:28+01:00", "type": "cronaca"}
{"title": "La ragazza elettro soul porta la luce nel buio ", "url": "https://www.lastampa.it/2018/11/09/cronaca/la-ragazza-elettro-soul-porta-la-luce-nel-buio-KXolwsaQohuNKWGxeFCTuL/pagina.html", "review": "", "content": "<p> <p>«La luce al buio» è la suggestione del Club To Club 2018, e il gala inaugurale alle Officine Grandi Riparazioni funziona proprio così. <p> <p>Quando la trentenne londinese Tirzah sale sul palcoscenico è buio davvero, e la luce così fioca da far pensare a un supplemento di soundcheck. E invece no, è proprio iniziato il concerto con le dilatazioni, gli echi, i beat lenti e magnetici di «Devotion», l’unico disco fin qui pubblicato dalla ragazza elettro soul, figura esile di fronte alla folla rapita. È mamma da due mesi, e proprio non si aspettava di partire testa di serie in una location così. Non per questo delude. <p> <p><p> <p>LEGGI ANCHE: Tutte le recensioni su eventi torinesi <p> <p><p> <p>Prende per mano il pubblico e lo porta nel suo mondo: in cielo con la magia di «Glady», nei cunicoli dell’ipnotica «Go Down», in un piano bar dopato con «Affection». «Holdin On» è il colpo del KO, con il suo inizio da chiesetta di paese e la cassa di scuola trip hop cosmopolita. <p> <p>Tre quarti d’ora perfetti per introdurre quello che sarà il festival dei record, con un paio di inconvenienti: l’overbooking nelle prenotazioni gratuite online, che lascia fuori qualche centinaio di persone, e il volume dell’impianto che nella prima parte dello show è insufficiente per una sala di queste dimensioni. <p> <p> <p> <p> <p> <p><p> <p> <p><p> <p>", "time": "2018-11-09T08:41:33+01:00", "type": "cronaca"}
{"title": "La macchina teatrale è più forte della storia ", "url": "https://www.lastampa.it/2018/11/09/cronaca/la-macchina-teatrale-pi-forte-della-storia-gU9LckhMJGAVSkRsmOBiiK/pagina.html", "review": "", "content": "<p> <p>Quanto fa disperare sentirsi smascherati sulla propria pochezza emotiva. Sull’incapacità di amare per tradurla con più comprensione, o annegati nella «malattia della morte» per essere in sincrono con Margherite Duras. Che a sua volta è la testimone scelta dalla regista inglese Katie Mitchell per il suo «La maladie de la mort» al Carignano. Perchè è la macchina teatrale che tiene in pugno la platea, oscurando la storia. Fra un uomo e una prostituta, che per quanto nudi, aggressivi, ripetitivi, facce delle differenze di genere e perversi non accedono all’istante che pare lì, solo da prendere: l’intimità. <p> <p><p> <p>LEGGI ANCHE: Tutte le recensioni su eventi torinesi <p> <p><p> <p>Ma quel che conduce è l’immagine, la telecamera usata in presa diretta che sbatte sul video ciò che succede sul palco. Senza prefazioni narrative: i due, sul letto o sotto la doccia, vivono e dialogano nella contemporaneità scena-video. Un occhio artistico di livello tecnologico alto, per quanto non nuovo, tornano in mente le scorribande violentemente spettacolari riprese live della Fura dels Baus di 30 anni fa. Ma la Mithcell offre un piano tecnico perfetto, a cui ha agganciato la voce isolata in una cabina da quiz di Jasmine Trinca e le sequenze post-prodotte che entrano negli impercettibili cambi di scena. E maestranze veri primi attori: restano per gli applausi gli operatori alle telecamere, ai microfoni e ai cambi di scenografia. <p> <p> <p> <p> <p> <p><p> <p> <p><p> <p>", "time": "2018-11-09T08:44:07+01:00", "type": "cronaca"}
{"title": "Un mito degli Anni 80 che esalta anche i ragazzi ", "url": "https://www.lastampa.it/2018/11/09/cronaca/un-mito-degli-anni-che-esalta-anche-i-ragazzi-sGh2OkbVm9Qrf6Ua7SuYVP/pagina.html", "review": "", "content": "<p> <p>Non c’è niente da fare, quando lei comincia a far partire quel movimento veloce di corsa sul posto con muscoli e glutei meravigliosamente tonici e lascia andare le braccia a cercare il cielo, è come se tutti si svegliassero: finalmente ci siamo dicono le grida che si contaminano in platea. Anzi, il pubblico vorrebbe che andasse avanti tanto di più quel momento , ma si sa, le cose belle hanno una fine. Succedeva nel film, si replica nel musical: e ancora una volta, a distanza di 35 anni, in quella scena si ferma la storia di «Flashdance». <p> <p><p> <p>LEGGI ANCHE: Tutte le recensioni su eventi torinesi <p> <p><p> <p>Quindi era facile scommettere che al Colosseo si sarebbe riavvolto il nastro su quell’atmosfera Anni 80 pura, sulle prime visioni con orizzonte da loft post-industriale, come riportano a galla i muri di ondulina che scorrono avanti e indietro e la scenografia da tubi Innocenti. E c’è la ragazza bella e maschiaccio, nel film va in giro in bici, in teatro non è una biker ma mai si disferebbe della sdrucita salopette di jeans: Alex di giorno lavora in fonderia con l’elmetto calcato in testa e di notte fa la ballerina da «Harry», il locale dove non è richiesto nulla di equivoco alle fanciulle. <p> <p><p> <p>«Allora ci siamo sulla musica di Giorgio Moroder e il pezzo cult “What a feeling”?» sembra domandino al pubblico ballerini e attori all’ingesso sul palco, perchè è indubbio che lo spettacolo abbia necessità del sostegno ritmato degli spettatori. Che sono per buona parte «d’epoca», con gli sguardi in cerca di rievocazione: la storia d’amore del tempo, gli amici inseparabili, la voglia di ballare in discoteca. Ma l’happening ha la fortuna di mescolarsi con i più giovani, quelli che il film non l’hanno visto al cinema ma la vicenda di passione e del «siamo qui e ce la faremo» la conoscono a memoria: è pop oltre qualunque confine generazionale. <p> <p><p> <p> Il racconto ha nel ballo della compagnia diretta da Chiara Noschese decisamente la parte migliore, secondo classificato il canto e a seguire le capacità attorali. Comunque il titolo e l’incontro di Alex con il suo «capo», per destino un colpo di fulmine che andrà a segno, tiene insieme il tutto.<p> <p>In realtà molto lo si immagina, perchè c’è una sorta di attualizzazione della storia, aggrappata alla figura della anziana insegnante di danza a cui Alex si affida per i dubbi, le insicurezze di una vita che va inseguita, conquistata passo dopo passo. Il sogno di iscriversi alla scuola di danza è per la ricciuta ragazza- certo, lo è anche nel musical - la miccia da non spegnere, da preservare contro una vita che le ha tolto la mamma e le ha dato un papà alcolizzato: tanta sfortuna tutta insieme, effettivamente, rivista oggi. E il musical cresce nella rincorsa alla passione: con qualche tono disneyano di troppo. <p> <p> <p> <p> <p> <p><p> <p> <p><p> <p>", "time": "2018-11-09T08:49:17+01:00", "type": "cronaca"}
{"title": "Il senso delle fotografie nei volti di chi guarda ", "url": "https://www.lastampa.it/2018/11/16/cronaca/il-senso-delle-fotografie-nei-volti-di-chi-guarda-fXcmln1ryV1qEN7c4FgUNM/pagina.html", "review": "", "content": "<p> <p>* * * * * Word Press Photo Exhibition 2018 è una mostra che con immagini magnifiche narra uno spaccato del mondo e del modo in cui viviamo. Specchio del mio tempo, è ricca di scatti che parlano di profughi, ragazze con cinture esplosive, sindrome da rassegnazione, fuoco sulla folla, un suv su un ponte, deforestazione poi...guardo meglio: ci sono foto che raccontano storie belle, come quella di Hannah e Alena, del rifugio per elefanti, delle lezioni di nuoto, di ex militanti che giocano. Qui nel bene e nel male c’è l’umanità che abita il mondo e in una stampa è a disposizione di ognuno. Gli occhi vedono, il cervello guarda, le immagini raccontano, dibattono temi duri, brucianti come Josè Victor Salazar Balza, con quello sparo «paz» sul muro, nello scatto di Ronaldo Schemidt e quando le vedi non serve nemmeno una parola: ti viene da saltare all’indietro dall’orrore ma è troppo tardi, tutto è già lì, davanti a te. Un visitatore scrive che «la mostra è un pugno allo stomaco», un altro «chi siamo noi uomini distruttori della natura e dei nostri simili, chi siamo?». Sì, il cuore si acciacca, gli scatti sono unici. In questo magma di emozioni l’immagine che mi ha colpito di più: le facce dei visitatori. Mi hanno spiegato il senso di questo concorso.<p> <p><p> <p>LEGGI ANCHE: Tutte le recensioni questa rubrica <p> <p> <p> <p> <p> <p><p> <p> <p><p> <p>", "time": "2018-11-16T09:07:09+01:00", "type": "cronaca"}
{"title": "La tradizione sconvolta da colori mai visti prima Quando i pittori italiani volarono verso il futuro ", "url": "https://www.lastampa.it/2018/11/09/cronaca/la-tradizione-sconvolta-da-colori-mai-visti-prima-quando-i-pittori-italiani-volarono-verso-il-futuro-kEsNJtZJloTR6SkvOjNtZO/pagina.html", "review": "", "content": "<p> <p>Alla Gam un’ampia raccolta permanente ottocentesca e una prestigiosa mostra sulla stagione iniziale della pittura macchiaiola dialogano e connesse offrono una rara nuova occasione di studio. «I Macchiaioli. Arte italiana verso la modernità» presenta al pubblico capolavori di artisti che all’unisono, pur in diverse parti d’Italia, sperimentano nuovi linguaggi alla ricerca del vero. Dieci anni soli, Cinquanta e Sessanta dell’Ottocento, in cui la priorità è spiccare il volo verso il futuro. <p> <p> <p> <p>LEGGI ANCHE: Tutte le recensioni su eventi torinesi <p> <p><p> <p>Tutto sa di nuovo, i soggetti fatti di quotidianità, di campi, viottoli e casette di campagna, la resa per colori puri giustapposti, la macchia. Il «fare pittura» si scrolla, esce all’aperto, osserva il vero e lo definisce in modo differente dai maestri della tradizione. Colore, nero, chiaroscuro: il nuovo non ama i vani dettagli, guarda la sostanza. I supporti sono innovativi, piccole tavole di legno spesso prendono il posto delle grandi tele e anche alcune cornici si fanno solide e meno romantiche. Mi piace Fattori, «Soldati francesi». Una piccola tavola: nove figure, popolari, essenziali, stanno lì a ridosso di un grigio muro e nemmeno guardano quella sottilissima ultima striscia in alto del cielo. Truppe di Napoleone III, anni cruciali eppure sono così semplici i nove che mi parlano di quei giorni come fossi lì a viverli: modernità. M’incanta Sernesi, «Tetti al sole». Un piccolo cartoncino in cui c’è un silenzio assordante, una natura suburbana inabitata, quasi religiosa. Un guardare lento, che riconosco nel tetto d’agosto della mia casa di campagna: modernità. Questi allievi che nel rispetto dei maestri tendono ogni fibra al futuro mi ricordano Platone: «Possiamo perdonare un bambino quando ha paura del buio. La vera tragedia della vita è quando un uomo ha paura della luce». E allora, io che sono nel mezzo, la luce metaforicamente la trovo in una «bugia» al book: mi ricorderà di non aver timore di quella luce a cui, ho imparato, tutto risulta per colori, a partire da chi volle ottener il vero per macchie, senza bugie.<p> <p> <p> <p> <p> <p><p> <p> <p><p> <p>", "time": "2018-11-09T08:52:06+01:00", "type": "cronaca"}
{"title": "La scuola jazz torinese crea atmosfere americane ", "url": "https://www.lastampa.it/2018/11/16/cronaca/la-scuola-jazz-torinese-crea-atmosfere-americane-bzHwvXwOR1tpB98Rt8GLqJ/pagina.html", "review": "", "content": "<p> <p>* * * * L’Organ Trio rappresenta il paradigma dell’ensemble musicale statunitense. Normalmente costituito dall’abbinamento di organo Hammond e batteria con la chitarra o il sax come strumento solista (al cui titolare, e non all’organista, spetta di battezzare il gruppo; un’incongruenza divenuta norma tassativa), questa forma di terzetto emerge dal fumo dei club nordamericani degli anni Cinquanta.<p> <p>Esempio lusinghiero dell’universalità dello stile, e naturalmente della solidità della scuola jazzistica torinese, esce in questi giorni «Out On The Ninth Day». È il primogenito discografico del chitarrista Daniele Ciuffreda, che affida la tastiera ad Alberto Marsico, un asso mondiale, e la batteria a Daniele Pavignano, docente, organizzatore e concertista di pregio.<p> <p>La formazione adotta soltanto partiture originali e, in due degli otto brani dell’album, gioca la briscola dello special guest; il quarto uomo è il trombettista Fabrizio Bosso, preclaro alfiere internazionale dell’hard bop e del blues ammesso nelle chiese battiste. Ciuffreda, che si è laureato al Conservatorio di Torino e ha conseguito il Master in Jazz Performance alla Guildhall School di Londra, lavora in Italia, Austria e Regno Unito ed è direttore artistico del Chivasso Jazz Festival.<p> <p><p> <p>LEGGI ANCHE: Tutte le recensioni questa rubrica <p> <p><p> <p> <p> <p> <p> <p><p> <p> <p><p> <p>", "time": "2018-11-16T09:13:09+01:00", "type": "cronaca"}
{"title": "Il tormento di Mozart, prigioniero della genialità ", "url": "https://www.lastampa.it/2018/11/16/cronaca/il-tormento-di-mozart-prigioniero-della-genialit-H51lKSzLTMSxzWs4KKhKhL/pagina.html", "review": "", "content": "<p> <p>* * * * C’è bisogno, e quanto, di parlare di libertà: lui lo fa. Perchè la cerca in tutta la sua esistenza, giocando fra il tormento e la leggerezza giullaresca: Amadè rincorre la felicità dell’indipendenza. Che sarebbe grande se non sentisse bruciare sulla pelle l’autorità del padre, l’aspettativa pesante del pubblico e della critica, l’attesa della moglie Costanza di una vita borghese. Ma quella che gli punge l’anima è la più irraggiungibile: sentirsi libero dalla genialità. Il Mozart di Giuseppe Cederna vuole annusare, almeno per qualche istante, la vita dell’uomo comune. Che è poi la sua quando gioca a biliardo - «ta ta tac carambola» - o va a cavallo nel periodo più buio inseguito dai creditori, o scrive lettere d’amore alla sua donna. Eppure il destino non si rovescia: è il divino della musica, che nello spettacolo «Mozart il sogno di un clown» ha la rassegnazione ironica dell’intensità di Cederna. Lui è l’acrobata che entra nella pancia del compositore, ma il fatto è uno, lo dice l’attore: nei trent’anni dal suo primo Mozart, ha compreso qualcosa di sè. Chissà se è successo anche ad Amadè viene da chiedersi sul finire, scoraggiato da quel mondo che non lo amava più. È un attimo, la musica eseguita al piano da Sandro D’Onofrio, che ha coccolato spettatori e attore, dà la risposta: è un magnifico immortale. <p> <p><p> <p>LEGGI ANCHE: Tutte le recensioni questa rubrica <p> <p><p> <p> <p> <p> <p> <p><p> <p> <p><p> <p>", "time": "2018-11-16T09:14:54+01:00", "type": "cronaca"}
{"title": "La sfida nata ai Murazzi funziona nella nuova casa ", "url": "https://www.lastampa.it/2018/11/16/cronaca/la-sfida-nata-ai-murazzi-funziona-nella-nuova-casa-F8bPeSIehcxLhdVAWEYFFP/pagina.html", "review": "", "content": "<p> <p>* * * * Gira intorno al tutto esaurito la conta di quanti si sono presentati ai cancelli delle Officine Grandi Riparazioni per la ventesima edizione del concerto «Amici di Piero», dedicato al cantante e fonico torinese scomparso nel 1999. La sensazione è che molti dei presenti non sappiano granché del rude boy commemorato, ma ci sta: lo scopo è raccogliere fondi per i bambini in difficoltà fisica ed economica. Per chi non li conoscesse, gli amici veri sono lì, sul palco con gli Statuto. Un manipolo di ragazzi di stadio e di cuore che canta con Oskar il ritornello di «Torino è la mia città», inno dei Rough, il gruppo di cui Piero Maccarino era leader.<p> <p><p> <p>LEGGI ANCHE: Tutte le recensioni questa rubrica <p> <p><p> <p>È uno dei momenti più alti della serata, che ha visto Bianco proporre pop sagace e grintoso per poi lasciare il testimone alla Bandakadabra. All’approccio folk punk balcanico della fanfara nostrana si aggiunge l’intervento di Johnson Righeira: «Finalmente sono qui – spara tra ottoni e percussioni – dopo tanti anni, quando il raduno si faceva a settembre ero sempre in tournée in Riviera». E vai con «Sangon Blues», capolavoro dell’amico Gipo Farassino, seguita da «L’estate sta finendo», tema cantato ormai negli stadi di tutta Europa. La gente prova a tentare Johnson con il ritornello di «Vamos a la Playa», ma è già ora del prossimo ospite. Ancora la Banda a dettare il suono, con qualche rinforzo elettrico, per l’irruzione di Samuel che pesca «La statua della mia libertà» dal suo disco solista; bell’effetto, divertente il finale con i musicisti di strada che tornano alla loro vocazione scendendo a suonare tra il pubblico. Detto degli Statuto e del loro appeal da area di rigore, con tanto di sigla della Domenica Sportiva, ecco i Casino Royale. «Io rifletto» è l’avvio di un set elegante e sanguigno, in cui Aliosha trova spazio per evocare lo scudetto granata, «avevo otto anni e fu la prima volta nella mia vita in cui entrai allo stadio»; e per dedicare lo show anche a un fratello sfortunato, l’ex musicista e giornalista Marco Mathieu, ancora incosciente a più di un anno da un incidente in scooter. E Subsonica siano, a questo punto. In grande spolvero alla vigilia del tour europeo, tra «Bottiglie rotte», «Veleno», il vortice eterno di «Aurora sogna». Un assaggio schietto e informale, senza scenografie né effetti speciali, di quanto accadrà a febbraio al Pala Alpitour. <p> <p>Con dieci live in programma il lavoraccio tocca ai presentatori, Domenico Mungo e Mao, costretti a lunghi dialoghi per coprire le pause dei cambi palco, e ai fonici, impeccabili. La festa nata ai Murazzi ha vinto nel salotto buono, che, a giudicare dai nasi all’insù e dalla curiosità diffusa, molti dei presenti non conoscevano.<p> <p>BY NC ND ALCUNI DIRITTI RISERVATI <p> <p> <p> <p> <p> <p><p> <p> <p><p> <p>", "time": "2018-11-16T09:17:03+01:00", "type": "cronaca"}
{"title": "Acrobazie e volteggi, l’incantevole bellezza della sfida impossibile alla legge di gravità ", "url": "https://www.lastampa.it/2018/11/16/cronaca/acrobazie-e-volteggi-lincantevole-bellezza-della-sfida-impossibile-alla-legge-di-gravit-ndDZ74kA06PPTj82XoD7TN/pagina.html", "review": "", "content": "<p> <p>* * * * * Vietato camminare, il palco è ricoperto di tappeti elastici. Si salta, si danza, si volteggia leggeri, come su quel pianeta lontano. Su Pandora c’è un’altra forza di gravità, un altro rispetto per la natura, un altro modo di dire grazie: «Irayo». Gli uomini non esistono, i Na’vi parlano una loro lingua, hanno la pelle blu e orecchie che sembrano antenne. Gli animali sono mostri tecnologici come i Direhorse, con una videocamera nascosta nel collo e uno schermo nella pancia, per guidare i movimenti dei burattinai che danno loro vita. Oppure lupi feroci come i Viperwolves. Gli acrobati che li animano imitano pure il ringhio, perché nel mondo di Toruk non c’è niente di registrato. Nemmeno il verso del drago terribile che dà il nome allo spettacolo. Compariva alla fine di Avatar e prima di venire al Pala Alpitour bisogna riavvolgere il nastro. Lo show del Cirque du Soleil è il prequel del kolossal che sbancò i botteghini nel 2009. Da vedere. <p> <p><p> <p>LEGGI ANCHE: Tutte le recensioni questa rubrica <p> <p><p> <p>C’è un narratore e c’è una storia, caso unico tra le produzioni della compagnia. E poi evoluzioni, giochi di luce, effetti speciali da cinema. Si può scaricare una app che fa illuminare il telefono durante le coreografie che coinvolgono il pubblico, ma anche spegnendo lo smartphone ci si ritrova immersi nelle atmosfere fantastiche del film. Ideato in stretta collaborazione con il regista James Cameron, debutta in Italia dopo 83 tappe in tre anni. Per caricare costumi e scenografie servono ad ogni viaggio cinque aerei: stavolta sono atterrati in una città speciale. Qui si è formata una delle protagoniste (Elia Eynon), qui c’è una scuola che sforna talenti (la Flic) e in questi giorni porta gli allievi a sognare sugli spalti. «Toruk. Il primo volo» si può guardare con gli occhi di questi ragazzi. Oppure con quelli dei nerd che si colorano la faccia per assomigliare ai Na’vi. Oppure ancora con quelli di migliaia di famiglie: un po’ disorientate dall’imponenza dell’insieme. Incantate dalla bellezza di ogni singolo esercizio.<p> <p> <p> <p> <p> <p><p> <p> <p><p> <p>", "time": "2018-11-16T09:20:08+01:00", "type": "cronaca"}
{"title": "Equivoci godibili se a recitare Shakespeare sono 19 giovani attori ", "url": "https://www.lastampa.it/2018/12/07/cronaca/equivoci-godibili-se-a-recitare-shakespeare-sono-giovani-attori-KLXrwidRP61Xi23YSPiydL/pagina.html", "review": "", "content": "<p> <p>Una messa in scena all’insegna della vivacità e dell’energia è «Shakespeare in Love», la trasposizione teatrale del celebre film vincitore di 7 premi Oscar. Dopo aver raccolto successi nel West End londinese grazie all’adattamento di Lee Hall tratto dalla sceneggiatura di Tom Stoppard e Marc Norman, con la traduzione di Edoardo Erba ha debuttato in Italia in questa stagione arrivando all’Alfieri nel cartellone di Torino Spettacoli. L’allestimento, con la regia di Giampiero Solari, si è dimostrato piacevole e perfettamente costruito, merito della nutrita compagnia formata da giovani attori, ben 19 impegnati con 32 personaggi, che ha dimostrato come si possa far teatro divertendo e divertendosi. A conquistare il pubblico è stato proprio il consistente numero di interpreti e il senso di coralità che ha regalato freschezza ai movimenti, dai balli ai duelli, dalle scene singole a quelle d’insieme.  <p> <p>LEGGI ANCHE: Tutte le recensioni di eventi a Torino <p> <p>Sul palco ha preso forma una commedia degli equivoci in pieno stile shakespeariano con scambi d’identità, storie d’amore e combattimenti, svelando con ironia e passione il dietro le quinte del teatro elisabettiano attraverso il meccanismo del teatro nel teatro. Di grande interesse sono stati i vari parallelismi che hanno ruotato intorno ai personaggi reali dell’epoca, a partire da Shakespeare stesso e poi il drammaturgo Marlowe, l’impresario Henslowe e addirittura la Regina Elizabeth, che si sono fusi con quelli narrati nelle opere del Bardo. A fare da motore la storia d’amore tra il giovane Will Shakespeare e la nobile e ribelle Viola de Lesseps che si traveste da uomo pur di riuscire a coronare il suo sogno di diventare attrice. Così si è visto nascere sul palco la tragedia romantica per eccellenza, quella di Romeo e Giulietta. Nei panni dei due protagonisti, la figlia d’arte Lucia Lavia che ha dato freschezza al ruolo di Lady Viola e Marco De Gaudio alle prese con un tormentato Will. <p> <p>Molti applausi per tutti e, in particolare, per uno degli interpreti: un simpatico cagnolino che ha catturato l’attenzione calcando perfettamente la scena.<p> <p> <p> <p> <p> <p><p> <p> <p><p> <p>", "time": "2018-12-07T08:13:31+01:00", "type": "cronaca"}
{"title": " In corso Venezia chiuso regna il parking selvaggio ", "url": "https://www.lastampa.it/2019/01/13/cronaca/in-corso-venezia-chiuso-regna-il-parking-selvaggio-iBZS1PlYdn5kLB7TuLueNL/pagina.html", "review": "", "content": "<p> <p>In attesa dei risultati che arriveranno dal Politecnico per risolvere il rebus del traffico in piazza Baldissera, il tratto chiuso di corso Venezia diventa un parcheggio abusivo. <p> <p>Da qualche giorno centinaia di auto occupano la carreggiata che dà sulla rotonda: chiusa dopo il maxi-ingorgo che ha bloccato la città lo scorso 14 novembre. Una situazione tutt’altro che sorprendente. Non è un segreto infatti che in cima alle preoccupazioni dei cittadini di Torino Nord un posto speciale sia riservato proprio al problema dei posteggi auto. <p> <p>LEGGI ANCHE: Tutti gli articoli sui quartieri <p> <p>Lo certifica il documento presentato al Comune dai commercianti di Borgo Vittoria dopo la chiusura dell’accesso alla rotonda da corso Venezia in cui, per ovviare al problema, si chiedeva all’assessorato ai Trasporti di trasformare il tratto chiuso in un parking provvisorio. <p> <p>L’assessora Lapietra inizialmente non aveva escluso questa possibilità, ma a prima di Natale ha deciso di mettere la decisione in standby spiegando che «i risultati del Politecnico potrebbero arrivare a giorni, e a quel punto avrebbe poco senso fare un parcheggio momentaneo». <p> <p>A metà gennaio la viabilità è ancora monca in piazza Baldissera e i dati che dovrebbero risolvere i problemi della rotonda stentano a vedersi. In tutta risposta si è iniziato a sviluppare un sentimento di protesta tra i residenti e i negozianti, unito ad un’esigenza reale di parcheggi. Ed ecco che le auto posteggiate nella carreggiata centrale di corso Venezia sono passate da una decina a un centinaio.  <p> <p>Nel frattempo, si è conclusa la raccolta firme per chiedere il sottopasso al posto della rotatoria lanciata dalla commerciante del borgo Carmela Ventra. Che domani consegnerà le oltre 2300 firme raccolte a Palazzo Civico. <p> <p>BY NC ND ALCUNI DIRITTI RISERVATI <p> <p> <p> <p> <p> <p><p> <p> <p><p> <p>", "time": "2019-01-13T09:36:14+01:00", "type": "cronaca"}
{"title": "I tormenti dei Romantici fanno battere il cuore ", "url": "https://www.lastampa.it/2018/12/07/cronaca/i-tormenti-dei-romantici-fanno-battere-il-cuore-W97OwhcqVk2K7ZNXqj5edP/pagina.html", "review": "", "content": "<p> <p>Cara Torino ti dedico questo articolo che ho scritto in treno. Sarà l’intensità del tema, sarà quell’età che ha cambiato la storia, sarà quella netta vocazione europea percepita, sarà che a Milano c’è una ragazza con i capelli sciolti che ti inchioda con lo sguardo.<p> <p>Cara Torino, alle Gallerie d’Italia di Piazza Scala il cuore batte. I maggiori protagonisti del nostro Romanticismo vengono presentati al pubblico con tutti i tormenti del secolo inquieto a cui appartengono.<p> <p>LEGGI ANCHE: Tutte le recensioni di eventi a Torino <p> <p>La ragazza è nella “Meditazione” di Hayez. Quel libro, Storie d’Italia, e la croce, riferimento alle Cinque Giornate di Milano sono messaggi politici ma è quel volto che sa di libertà che seduce. 1851. Milano ha un ruolo emergente: Alessandro Manzoni, Francesco Hayez, Giuseppe Verdi. Sentimenti, sogni e visioni di veri titani in un unico movimento, quello romantico, che ha cambiato la sensibilità e il volto dell’Europa rendendo eroici i “Miserabili” e finalmente libera la “Schiava dell’Harem” di Molteni. <p> <p>Cara Torino, un decennio appena e conosco la storia. E oggi? Cara Torino, tocca far battere il cuore anche qui, con convinzione. Stazione Porta Susa, apro la mente e chiudo un attimo gli occhi: sono a casa, ora si parte.<p> <p>BY NC ND ALCUNI DIRITTI RISERVATI <p> <p> <p> <p> <p> <p><p> <p> <p><p> <p>", "time": "2018-12-07T09:30:25+01:00", "type": "cronaca"}
{"title": "Gli Indianizer a Rennes, onore ai torinesi “super” ", "url": "https://www.lastampa.it/2018/12/14/cronaca/gli-indianizer-a-rennes-onore-ai-torinesi-super-rDfWKLFcyxnnM7KINLCkjK/pagina.html", "review": "", "content": "<p> <p>Il festival Les Trans Musicales di Rennes, in Bretagna, è un colossal: edizione numero 40 per 60.000 spettatori accorsi in 4 giorni a seguire 90 tra band, cantautori e dj da 33 paesi differenti. «Loro arrivano da Torino apposta per voi», dice dal palco il direttore artistico Jean-Louis Brossard, guru che quasi mai presenta gli artisti di persona.<p> <p> Questa volta sì, sceglie di spendersi per gli Indianizer, cui ha offerto un orario di punta: le 21,15 di sabato 8. E non se ne pentirà. La band subalpina riempie la hall 8, quella delle teste di serie, prende per mano il pubblico e lo porta nel suo mondo di fughe psichedeliche, di canzoni che dilagano in lunghe suite per poi tornare nell’alveo come fiumi che fanno la pace coi villaggi dopo l’alluvione.<p> <p>LEGGI ANCHE  Altre recensioni di eventi a Torino <p> <p> I testi sono in inglese, fino al punto di rottura in cui la parola diventa onomatopea, poi grido selvaggio. Il ritmo intenso guarda a sud, all’afro beat di Fela Kuti come alla scuola della nuova cumbia macchiata di vudù, garage ed elettronica. La leadership è senza primedonne, tutti al servizio del suono, forti di una passione nata e cresciuta nei meandri di Vanchiglia e molto apprezzata dal pubblico. “Super” è il passaparola in sala. Torino non portava un gruppo ai Trans Musicales dal 1994 della doppietta Mau Mau – Africa Unite, l’Italia si è vista solo 17 volte dal 1988 dei Litfiba a oggi: allora Indianizer profuma anche di riscatto. <p> <p>BY NC ND ALCUNI DIRITTI RISERVATI <p> <p> <p> <p> <p> <p><p> <p> <p><p> <p>", "time": "2018-12-14T08:58:24+01:00", "type": "cronaca"}
{"title": " A pranzo nell’ipermercato: così Auchan cambia pelle ", "url": "https://www.lastampa.it/2019/01/15/cronaca/a-pranzo-nellipermercato-cos-auchan-cambia-pelle-44wUc5ydBLNPbPWiEM4xWK/pagina.html", "review": "", "content": "<p> <p>Una nuova vita per Auchan trent’anni dopo l’apertura in corso Romania: in occasione del compleanno l’ipermercato si è trasformato tanto da autodefinirsi ora «polo d’innovazione». E di qui parte la rivoluzione che investirà via via tutto il mondo Auchan in Italia. «Nel 1989 Auchan ha aperto questo punto vendita, nel primo centro commerciale in Italia. Ora - spiega Oliviero Gervasi, direttore dello store - è proprio qui che presentiamo un nuovo modo di fare shopping che unisce innovazione e produzioni locali di alta qualità e la possibilità di prendersi cura di sé e dei propri hobby».<p> <p>LEGGI ANCHE: Tutti gli articoli sui quartieri <p> <p>Tutto è nuovo, a cominciare dall’impatto visivo: la barriera delle casse è sparita. Le casse (con tanti possibili metodi di pagamento anche smart) sono state collocate in modo «invisibile». Lo sguardo ora può abbracciare vetrine e laboratori da cui cogliere immediatamente i concetti-guida di alta qualità, specialità locali, trasparenza nelle lavorazioni. E la possibilità di vivere l’ipermercato nei modi più diversi: acquistando le preparazioni gastronomiche in arrivo da cinque laboratori e quattro cucine a vista di pesce, carne, sushi, pizze, pasta, ma anche accomodandosi ai tavoli collegati ai vari corner - cento i posti a sedere - in un ambiente dal design accogliente e un layout che privilegia lo spazio.<p> <p>Ma l’ipermercato-ristorante è solo una parte della rivoluzione. Auchan - che naturalmente propone tutta la gamma di prodotti e di offerte di sempre - ora conta su una fornitissima enoteca e, secondo il concetto del «buono, sano, locale», sulle specialità del Birrificio Torino, su gelati artigianali (ieri era possibile l’esperienza inedita di un cremoso gelato al salmone da gustare con la focaccia appena sfornata), su prodotti bio sfusi certificati e gli ortaggi da cogliere nella serra aeroponica. Ai formaggi è dedicato uno spazio dove ci si perde tra 450 etichette di freschi e stagionati. E poi, il cioccolato, la caffetteria Vergnano, la «fraicherie» dove comporre macedonie, centrifugati, insalate. E siccome nulla è tralasciato in tema di stili di vita contemporanei, l’ipermercato offre anche la presenza di una nutrizionista, che può guidare alla scoperta di nuovi prodotti o suggerire come assecondare le proprie esigenze di dieta.<p> <p>Altre novità: un barber shop, un fioraio, un’area in cui provare gli ultimi videogiochi, un beauty corner, un grande Pet Shop con tutti i grandi marchi del cibo per cani e gatti. Per mamme e bambini, poi, attenzione massima con un’area attrezzata per allattamento, servizi e giochi<p> <p>BY NC ND ALCUNI DIRITTI RISERVATI <p> <p> <p> <p> <p> <p><p> <p> <p><p> <p>", "time": "2019-01-15T15:28:05+01:00", "type": "cronaca"}
{"title": "Memoir di famiglia con amori e francobolli ", "url": "https://www.lastampa.it/2018/12/14/cronaca/memoir-di-famiglia-con-amori-e-francobolli-FqIYAxzKnEwvmOWMedZI9O/pagina.html", "review": "", "content": "<p> <p>Leggere il memoir di Stella Bolaffi Benuzzi “Il mio romanzo familiare”, edito da Golem, è come essere ospiti, per qualche giorno, di una famiglia molto particolare e respirare le atmosfere di casa sfogliando un album di foto che abbraccia quattro generazioni, anzi un album di francobolli. Un po’ “Lessico familiare” e un po’ “Vestivamo alla marinara”, il libro scritto da Stella Bolaffi, classe 1934, ripercorre le vicende della sua famiglia, dai nonni alle leggi razziali, dalla guerra agli studi, agli amori, dalla passione per lo sport e le armi. <p> <p>LEGGI ANCHE  Altre recensioni di eventi a Torino <p> <p>Il sottotitolo è “Le donne, i cavalier, l’arme, gli amori” e la psicanalista freudiana ripercorre con ironia e affetto la sua vita. Tutto diventa contemporaneo perché la sua scrittura è simile a quella del “saltamartino” come veniva definita da piccola: non lineare ma capaci di frugare nei ricordi come si presentano. Ci sono il padre partigiano che comanda la brigata di Giustizia e Libertà Stellina e recupera i francobolli caduti nel Naviglio grande di Milano dopo un incidente stendendoli uno a uno come bucato, c’è la madre che muore giovane, c’è l’inseparabile fratello Alberto, ci sono le nonne tremende, il lessico ebraico-piemontese, i matrimoni intra-fedi, l’istruzione in casa, i primi innamoramenti e il marito silenzioso e tranquillo ma presente. Tutto scritto con intelligenza e ironia.<p> <p> <p> <p> <p> <p><p> <p> <p><p> <p>", "time": "2018-12-14T09:01:25+01:00", "type": "cronaca"}
{"title": "Non solo Juvarra e Guarini, guida ai capolavori barocchi ", "url": "https://www.lastampa.it/2018/12/07/cronaca/non-solo-juvarra-e-guarini-guida-ai-capolavori-barocchi-cYHeuu0sYYBDK76NhoXUmO/pagina.html", "review": "", "content": "<p> <p>La recente riapertura al pubblico della Cappella della Sindone, capolavoro mondiale assoluto, sta permettendo a molti torinesi di riappropriarsi dell’unicità artistica barocca di Torino. Per approfondire i temi legati alla costruzione della città tra fine Cinquecento e Ottocento viene in soccorso questo volume che è soprattutto una guida, un utile strumento per entrare nel complesso dedalo di architetture e decorazioni monumentali che disseminano il tessuto urbanistico del centro storico. «Alla scoperta della Torino barocca», da oggi proposto in edicola in abbinamento a La Stampa a € 12,90, vuole indagare non soltanto i grandi e più conosciuti capolavori di Guarini e Juvarra, come Sindone e San Lorenzo, Superga e Palazzo Madama. <p> <p>LEGGI ANCHE: Tutte le recensioni di eventi a Torino <p> <p>Si va oltre, con gli architetti considerati erroneamente «minori»: per esempio con Plantery (si veda il severo Palazzo Saluzzo di Paesana), Garove (con il fotografatissimo atrio del Palazzo Asinari di San Marzano in via Maria Vittoria) o Vittone (con la chiesa di Santa Chiara, recentemente restaurata). Spazio anche al cosiddetto «Neobarocco», che a fine Ottocento realizza mirabili costruzioni, ad esempio con l’architetto Carlo Ceppi nella sistemazione aulica dei palazzi di via Pietro Micca. Mappe, cartine e un’ampia selezione fotografica aiutano il lettore. <p> <p> <p> <p> <p> <p><p> <p> <p><p> <p>", "time": "2018-12-07T09:34:28+01:00", "type": "cronaca"}
{"title": " “La scortecata”, magia della sacerdotessa Dante ", "url": "https://www.lastampa.it/2018/12/14/cronaca/la-scortecata-magia-della-sacerdotessa-dante-JoApgQxDuRJDLvVM8IPuLP/pagina.html", "review": "", "content": "<p> <p>Che cosa è mai il teatro? Bella domandona. Qualche volta, però, è il teatro stesso a rispondere, incollandoti alla sedia per un tempo che ti sembra comunque troppo breve, catturando sguardo e attenzione, calamitati su un palcoscenico che magari è povero e disadorno. Nessun orpello o effetto speciale che non sia quello, appunto, della pura teatralità, nessuna guarnizione distrarre il gusto dal niente farcito di una pietanza sciapa. <p> <p>Succede abbastanza raramente, diciamolo, ma succede: e quando capita la pura magia del teatro incanta senza se e senza ma. Di questa magia è senz’altro una sacerdotessa esperta, Emma Dante, che cominciò il suo percorso artistico da attrice (a Torino lavorò per anni con il Gruppo della Rocca e poi con Gabriele Vacis), per poi virare verso l’impegno autoriale e registico. Una scelta azzeccatissima, a giudicare dai risultati: e non si parla solo dei premi e del favore della critica, ma anche dell’affezione, spesso entusiastica, del pubblico. Un apprezzamento che, in questi giorni, la platea del Gobetti sta manifestando per «La scortecata», titolo del nuovo lavoro che la Dante ha tratto da una novella di Giambattista Basile: stesso spunto narrativo che già il regista Matteo Garrone aveva scelto per uno degli episodi del suo recente film «Il racconto dei racconti».  <p> <p>È la storia di due sorelle anzianissime, che conducono la loro miserevole esistenza in una catapecchia sinché un re, sentendo il canto di una delle due vecchie, se ne innamora tanto da volerla nel suo talamo. Alla trama originaria, la Dante apporta alcune modifiche molto appropriate per enfatizzarne le note più dolenti e claustrofobiche.  <p> <p> LEGGI ANCHE  Altre recensioni di eventi a Torino <p> <p>Nella sua versione difatti le anziane – che la Dante fa interpretare a due attori, con un bell’effetto straniante – non vivono realmente la vicenda, ma la recitano ogni giorno, come fosse una fiaba che si raccontano di continuo, per alleviare la disperazione, ingannare l’attesa della morte, distrarre l’attenzione da un presente di miseria, carni che si disfano, malanni e solitudine, alleviare la disperazione. Un escamotage che rende la fabula e assai più universale, condivisibile e drammatica. Anche il finale immaginifico, in quest’ottica risulta amaro quanto la richiesta, fatta da una sorella all’altra, di un’eutanasia, di un estremo gesto pietoso («sono stanca di essere vecchia…»). A condire, si diceva, non c’è quasi nulla: due sedie, un castello giocattolo, una veste da sposa, una parrucca. Ma alla Dante non serve altro. Anche grazie alla bravura dei due interpreti, Carmine Maringola e Salvatore D’Onofrio, che recitano in napoletano stretto e carnale eppure comprensibilissimo e che duettano in maniera superba, si palleggiano anche i ruoli secondari della fata e del re, come estreme emergenze di vita che si animano sopra un fondale di morte. <p> <p> <p> <p> <p> <p><p> <p> <p><p> <p>", "time": "2018-12-14T09:14:12+01:00", "type": "cronaca"}
{"title": " L’antica edicola Liberty si rinnova e rilancia ", "url": "https://www.lastampa.it/2019/01/17/cronaca/lantica-edicola-liberty-si-rinnova-e-rilancia-KtoR02s8M1rt37HfGwa2CI/pagina.html", "review": "", "content": "<p> <p>In Piazza Castello sembrava arrivata la fine di un’epoca, e invece l’edicola all’angolo con via Po, a breve, invece di chiudere come tante edicole della città, riaprirà i battenti. Gli operai visti lavorare attorno all’elegante struttura, negli ultimi giorni, avevano fatto temere per il peggio: si temeva che stessero smantellando il chiosco dei giornali, chiuso da marzo scorso. E invece , da Daniel Minauro, proprietario dello spazio, arriva la buona notizia: «Abbiamo trovato un nuovo gestore che l’ha presa». Serrande che, dunque, si rialzeranno «in poco tempo, speriamo entro una sessantina di giorni».<p> <p>LEGGI ANCHE: Tutti gli articoli sui quartieri <p> <p>Non solo riviste<p> <p>Il mini cantiere che aveva fatto preoccupare e intristire il quartiere, con decine e decine di reazioni degli utenti sui social, è stato allestito per poter ammodernare la struttura, «ma solo la parte interna. Quella esterna rimarrà uguale, con il suo stile classico», promette Minauro. A cambiare sarà anche parte della vocazione, visto che oltre ai giornali e alle riviste, verranno venduti gadget: «Il precedente gestore aveva gettato la spugna nel marzo scorso perché era vincolato alla vendita di un solo tipo di prodotti, mentre adesso ci sono più opportuynità».<p> <p>«E’ una bella notizia che arriva da un piccolo imprenditore – esulta Alessandro Chiales, presidente dell’Associazione commercianti di via Po – Il nostro obiettivo è anche quello che il piccolo commercio dia una grossa mano alla città. Il dinamismo dei singoli è una risorsa preziosa». E questo tentativo non è l’unico. Di recente erano passati agli onori delle cronache due ragazzi, Costantino Brescia e Giorgio Negrisolo, 27 e 25 anni, che hanno rispettivamente aperto due edicole in via Dante di Nanni e in corso Montecucco angolo corso Peschiera, restituendo ai quartieri di Borgo San Paolo e Pozzo Strada presidi sul territorio persi da mesi, e rimpianti dai residenti, come dimostrava la coda di persone che, alla nuova apertura, facevano capolino: «L’edicola riapre davvero?». <p> <p>Tante chiusure<p> <p>Ma a fronte di importanti aperture, dominao le chiusure. Il chiosco di piazza della Repubblica, all’incrocio con via Milano, è chiuso dalla fine dello scorso anno, dopo decenni di attività. zI vecchi proprietari sono andati in pensione, e al momento nessuno l’ha rilevata», spiegano nel bar vicino. Stessa cosa in via Valperga Caluso, a San Salvario, dove ha chiuso un altro rivenditore. Diverso il caso del chiosco dei giornali di corso Tassoni, vicino al Martinetto, smantellato dopo che era diventato, da tempo, un rifugio per senzatetto. Pezzi che se ne vanno impoverendo tutta la città.<p> <p>BY NC ND ALCUNI DIRITTI RISERVATI <p> <p> <p> <p> <p> <p><p> <p> <p><p> <p>", "time": "2019-01-17T07:52:50+01:00", "type": "cronaca"}
{"title": " “Racconigi 51”: nessuno vuole la galleria commerciale ", "url": "https://www.lastampa.it/2019/01/16/cronaca/racconigi-nessuno-vuole-la-galleria-commerciale-mTaOX3rP3Qa3YXn4jcfNTL/pagina.html", "review": "", "content": "<p> <p>Il gigante fallito rimane vuoto: il bando per la gestione del mercato coperto di corso Racconigi è andato deserto. Una cattiva notizia sia per il quartiere, che continuerà a trovarsi un carrozzone chiuso e inutilizzato, sia per la Città, che dopo un anno dalla chiusura di fine 2017 aveva lanciato la gara per trovare qualcuno che lo prendesse in mano e lo riaprisse. E invece, nessuno si è presentato. Le intenzioni dell’assessorato al Commercio sembravano le migliori: scongiurare l’arrivo di un supermarket, che potrebbe creare problemi al mercato di superficie di fronte a quello coperto, o l’ennesimo distretto food. <p> <p>LEGGI ANCHE: Tutti gli articoli sui quartieri <p> <p>Per questo si era deciso di tenere in considerazione le proposte più in base al progetto presentato che all’offerta economica, oltre a dare la precedenza a scenari che privilegiassero una dimensione sociale, culturale o di istruzione. Ma nessuno si è fatto avanti con qualcosa del genere, e nemmeno con altre soluzioni più commerciali. Come mai? Sicuramente si parla di uno spazio che non è alla portata di tutti, né facile da gestire: «E’ molto grande e complicato da mantenere. In questi casi c’è bisogno di qualcuno che economicamente abbia i muscoli, anche a livello progettuale e imprenditoriale», spiega il consigliere comunale di Forza Italia Osvaldo Napoli.<p> <p>Esito scontato<p> <p>In altre parole: era prevedibile che il bando facesse cilecca, e chiunque conosce bene Racconigi 51 lo sapeva. Sull’esito, però, potrebbe aver pesato anche il fatto che non fosse chiaro quali (e quante) spese di riparazione e manutenzione straordinaria avrebbe dovuto accollarsi il nuovo gestore. Che succede ora? Il Comune valuterà la questione e vedrà di ricalibrare al meglio un nuovo bando. Perché la via maestra per l’assegnazione dovrà essere quella.<p> <p>«Ecco, speriamo di non assistere a una scena per cui, dopo qualche gara andata deserta, si decida di procedere ad affidamento diretto – commenta Maurizio Marrone, dirigente nazionale di Fratelli d’Italia, che da anni segue la vicenda – Mi aspetto la massima trasparenza sul mercato coperto, visto che la scelta di sacrificare le evidenze pubbliche per andare avanti con i rapporti diretti è stata una delle cause del precedente fallimento, per cui, tra l’altro, l’amministrazione comunale dovrà fare i conti con un debito milionario».<p> <p>La riqualificazione<p> <p>Di tutto questo se ne parlerà più avanti. «Averlo in quelle condizioni porta molto degrado nella zona – dice la presidente di Circoscrizione 3 Francesca Troise – La riqualificazione è prioritaria». Ad oggi, il mercato è chiuso da tredici mesi: cioè da quando anche gli ultimi commercianti avevano tirato giù la serranda, dopo che il Comune aveva intimato alla cooperativa che lo gestiva lo sfratto, a causa di centinaia di migliaia di euro debiti non pagati, di cui proprio la Città è garante nei confronti della Cassa di Risparmio di Savigliano, che aveva concesso il mutuo. <p> <p>BY NC ND ALCUNI DIRITTI RISERVATI <p> <p> <p> <p> <p> <p><p> <p> <p><p> <p>", "time": "2019-01-16T07:42:50+01:00", "type": "cronaca"}
{"title": " Un’ora d’autobus tra Centro e Barca: “Come andare da Torino a Milano” ", "url": "https://www.lastampa.it/2019/01/22/cronaca/unora-dautobus-tra-centro-e-barca-come-andare-da-torino-a-milano-MePRWSSUTmUwkDKrtGncxM/pagina.html", "review": "", "content": "<p> <p>La casa davanti alla chiesa di San Grato l’hanno costruita lo stesso nonostante le polemiche di un paio di anni fa . E anche se non è completata e i lavori sono fermi da un po’ non ci sono più possibilità di fare retromarcia. L’oratorio, invece, resta chiuso per volere del parroco. Nonostante le proteste e i ragazzini che non hanno altri posti dove andare a giocare. <p> <p>Alle dieci del mattino, alla cremeria «Durighello», che è anche il bar più noto in questo scampolo di città che respira già l’aria della campagna, dieci persone sorseggiano caffè. Alla fermata del bus che è lì a pochi metri tre pensionati aspettano che arrivi un bus per andare in centro. «Ma qui siamo a La Barca, siamo lontano da tutto. E i pullman passano una volta ogni morte di papa. Pensi: per andare in centro ci metti anche più di un’ora. Come andare da Torino a Milano con il Frecciarossa». <p> <p>LEGGI ANCHE: Tutti gli articoli dedicati ai quartieri di Torino <p> <p> Luci d’Artista? Mai viste<p> <p>Eccolo qui il quartiere Barca, periferia estrema di una Torino che sembra lontanissima: tredicimila abitanti - ma forse anche meno - che vivono e respirano una città «tranquilla» fatta di case basse e poca immigrazione. Ma anche commercio che fatica a decollare e trasporti complicati. In un’identità che si mescola con i paesi vicini. Poco traffico, ma colonne di auto su strada San Mauro nelle ore di Punta. «E qui non sono mai arrivate neanche per sbaglio le luci d’artista nel periodo di Natale» si lamenta qualcuno, raccontando che Torino vista da qui è lontana. E che, se non ci fosse la Circoscrizione ,«saremmo tagliati fuori da tutto: ma chi mai andrebbe in municipio a protestare o a segnalare un disservizio: un’ora in autobus per andare e uan per tornare: è un viaggio». <p> <p>Ora, c he Barca sia «tagliata fuori tutto» non è vero in assoluto. Ma sta di fatto che questo scampolo di città, fatto di case basse e di palazzi costruiti da poco, è davvero l’estrema periferia della città. «Sa, da queste parti non abbiamo neanche un mercato. Forse siamo l’unico quartiere di Torino in queste condizioni» protestano i clienti del chiosco di via Anglesio, preziosissimo presidio di servizio in un angolo popoloso del borgo. Filomena Vitale è il gestore, la barista e la cuoca di questo posto. Dice: «Io qui ci sto benissimo. Ma è innegabile che i servizi siano scarsi. Pensi: anche l’Asl ha tagliato il numero di ambulatori. Ne sono rimasti appena tre. Un tempo, invece, qui ti davano ogni tipo di assistenza: c’erano specialisti per tutto e si stava benissimo ». E avete problemi di delinquenza? «Guardi: da quando è stato smantellato l’insediamento rom di lungo Stura Lazio sono terminati anche i furti. Ora: non vogliamo dire che fossero loro. Ma sono in tanti a pensarlo, sa. E comunque è vero: questa è un’oasi di pace: ma se ci fosse qualcosa in più, specialmente per i ragazzi, male non farebbe».<p> <p>Calciobalilla vietato<p> <p>Già i ragazzi. Al chiosco di Filomena si lamentano che quelli del Centro d’incontro non li lasciano giocare a calciobalilla perchè disturbano. E che in giro non ci sono altre realtà associative. E che mancano gli eventi culturali. «Sa cosa sono quelle scritte sui marciapiedi di strada San Mauro? Resti di frasi di poesie fatte scriver e qualche anno fa. Mi domando perché qui nessuno organizza nulla da allora». In compenso c’è un centro anziani che il sabato e la domenica fa il pieno di presenze e organizza attività per la terza età. E dove c'era il centro giovani adesso fanno base due associazioni: una che si occupa di «educativa di territorio». E un’altra di attività di intrattenimento. La prima sembrava finita con il nuovo anno, ma ripartirà a febbraio. L’altra, invece, ha un buon giro di presenze. «E comunque questo resta un quartiere di gente anziana.Per i giovani qui non c’è nulla: i ragazzi da qui se ne vanno via appena possono» dicono in tanti. Ma poi alle 13 suona la campanella della elementare «Cena» e improvvisamente la strada si popola di ragazzini.È la scuola di quartiere. E pare non senta la crisi. <p> <p>BY NC ND ALCUNI DIRITTI RISERVATI <p> <p> <p> <p> <p> <p><p> <p> <p><p> <p>", "time": "2019-01-22T08:49:37+01:00", "type": "cronaca"}
{"title": " Il parco l’hanno disegnato i cittadini ", "url": "https://www.lastampa.it/2019/01/23/cronaca/il-parco-lhanno-disegnato-i-cittadini-Yc5AcN7AojoyvdHxMktsEP/pagina.html", "review": "", "content": "<p> <p>Un’area cani, spazi dedicati alla sosta delle biciclette, luci a led, nuove fontanelle e servizi igienici gratuiti. Tutto nell’ex-Zoo del Parco Michelotti, man mano che sarà riaperto al pubblico (al momento sono chiusi 20 mila metri quadri su 29 mila). Lo hanno deciso, negli ultimi sette mesi, cittadini e associazioni del territorio, coinvolti nel tavolo di progettazione civica coordinato da Cristina Seymandi. Ieri mattina, a Palazzo Civico, la giunta ha approvato la delibera con le linee guida che definiscono il futuro del polmone verde lungo il Po. A presentarla è stato l’assessore all’ambiente, Alberto Unia. Che poi si è sbilanciato sui tempi: «Contiamo di aprire un’altra porzione di ex giardino zoologico a metà primavera», ha detto. <p> <p>LEGGI ANCHE: Tutti gli articoli sui quartieri <p> <p>L’atto politico traccia anche il destino delle strutture un tempo case degli animali. Saranno tutte abbattute, con un’unica eccezione: il rettilario, che sarà recuperato per attività culturali. Sarà inoltre incrementato il numero di alberi, in particolare lungo la sponda del Po. Nel parco sorgeranno poi aree dedicate ai laboratori e alle attività di educazione ambientale, che devono ancora essere definite (ma dovranno essere sviluppate con strutture removibili, senza impattare sul parco). Tra i punti indicati in delibera, anche una più facile accessibilità al parco: per questo sarà rimossa la recinzione in ferro, che sarà sostituita da staccionate in legno e siepi. Saranno inoltre realizzati nuovi sentieri, sia lungo il Po che all’interno del parco. «Il modello di coinvolgimento della cittadinanza applicato al Michelotti si è dimostrato un valido strumento di gestione dello spazio pubblico: potrà essere usato in altre situazioni che nel tempo emergeranno», afferma l’assessore Unia. Tra le proposte giunte in Comune, una prevede di realizzare nell’ex zoo del Michelotti il «Museo nazionale della marionetta». Si tratta di un’idea di Alfa Teatro, presentata nelle scorse settimane dal direttore Marco Grilli. Il progetto, che parte dalla realizzazione di un maxi-teatro per bambini nell’ex rettilario, è stato apprezzato a Palazzo Civico. Perché venga realizzato, però, devono essere superati alcuni ostacoli. Uno, soprattutto: Alfa Teatro vorrebbe tenere in piedi anche altre case degli animali per costruire altri spazi (tra cui un piccolo bar). Se ne riparlerà. In ogni caso, non ci sarà assegnazione diretta: l’ex rettilario, infatti, sarà assegnato con bando pubblico. <p> <p>BY NC ND ALCUNI DIRITTI RISERVATI <p> <p> <p> <p> <p> <p><p> <p> <p><p> <p>", "time": "2019-01-23T08:02:36+01:00", "type": "cronaca"}
{"title": " Dopo un anno e mezzo di stop a settembre riaprirà il “Cap10100” ", "url": "https://www.lastampa.it/2019/01/18/cronaca/dopo-un-anno-e-mezzo-di-stop-a-settembre-riaprir-il-cap-EgrrVhbB7hO0whhdz3BZMO/pagina.html", "review": "", "content": "<p> <p>Dopo un anno e mezzo di attesa, ora è ufficiale: il Cap10100 riaprirà. La parola fine allo stallo arriva dalla Circoscrizione 8, che ha dovuto tenere chiuso il centro di protagonismo giovanile di corso Moncalieri 18 da luglio 2017 ad oggi per questioni di sicurezza. «Ogni associazione deve avere un ingresso autonomo perché gli utenti siano in sicurezza, e così non era» racconta il presidente di Circoscrizione Davide Ricca. Dopo il trasferimento di anagrafe e uffici tecnici in corso Moncalieri 80, però, la soluzione è arrivata in fretta: «La nuova proposta di suddivisione degli spazi da parte dei concessionari risolve i problemi di sicurezza. Dopo i lavori il teatro riprenderà vita: è nei nostri interessi riaprire uno dei posti più belli della nostra Circoscrizione». <p> <p>LEGGI ANCHE: Tutti gli articoli di questa sezione <p> <p>A patto che Cap10100, Amici del Fiume e Casa dell’Ambiente, le tre associazioni sotto lo stesso tetto, trovino davvero una quadra per la convivenza: «Continua ad esserci conflittualità tra i concessionari, che ora devono dimostrare senso di responsabilità». Ma dopo aver perso tempo, appeal e posti di lavoro, la responsabile del Cap10100 Valentina Gallo non vede l’ora di ricominciare. «Dopo i lavori bisognerà ripartire e non sarà semplice, ma abbiamo già pensato a come muoverci». Prima di tutto un finanziamento collettivo, poi una chiamata alle idee per coinvolgere altre associazioni: «Servono progetti giovani che abbiano voglia di mettersi in gioco. Tra programmi teatrali e la musica italiana indipendente, qui i protagonisti saranno sempre loro». Magari anche i giovanissimi, come suggerisce la coordinatrice alla cultura Paola Parmentola: «Sarebbe bello che lo spazio collaborasse con le scuole del territorio con un vero progetto e non solo una tantum». Da quando? Tutti sperano nella primavera «Per poi partire alla grande a settembre»,commenta Valentina Gallo. <p> <p>BY NC ND ALCUNI DIRITTI RISERVATI <p> <p> <p> <p> <p> <p><p> <p> <p><p> <p>", "time": "2019-01-18T07:19:51+01:00", "type": "cronaca"}
{"title": "I geometri del Castellamonte di Grugliasco, una classe con un solo granata... ", "url": "https://www.lastampa.it/2018/08/23/cronaca/i-geometri-del-castellamonte-di-grugliasco-una-classe-con-un-solo-granata-IEBxYojn5W9LrbKkl9frEM/pagina.html", "review": "", "content": "<p> <p>I fantastici Anni Novanta non erano ancora incominciati, i capelli erano tanti per tutti, del Cavaliere si parlava solo come imprenditore e c’era un entusiasmo generalizzato per il futuro del nostro Paese.<p> <p>Ci siamo diplomati geometri al Carlo e Amedeo di Castellamonte di Grugliasco, sede staccata di Torino, nel 1988. Cioè giusto tre decenni fa...<p> <p>Fra i diplomati geometri pochissimi di noi hanno poi esercitato la professione, qualcuno è diventato professore universitario in Germania, qualcun altro ha incominciato a progettare impianti idroelettrici in Sud America, molti sono diventati degli architetti creativi e apprezzati. Poi c’è chi è diventato sindaco in qualche cittadina del Canavese, chi assessore, un’analista numerica, un fornitore di importanti catene di supermercati... Che fantasia e che nidiata di apprezzabili menti, è stata la nostra...<p> <p><p> <p><p><p><p><p><p> <p><p> <p>Ritrovarsi in riva al Po per una cena a trent’anni dal diploma ci ha emozionato e ci ha permesso di fissare già l’appuntamento per il mezzo secolo dal diploma. Non è vero, ci ritroveremo sicuramente prima. Alcuni di noi sono sempre rimasti in contatto, ma con altri è stato veramente un ritrovarsi. In quella giornata è stato tutto un fiorire di ricordi, da aneddoti e di memorie comuni. Si è riso e scherzato...<p> <p>Un piccolo record: fra tutti un solo granata nel 1988 ed un solo granata anche nel 2018... <p> <p><p> <p>LEGGI ANCHE: Tutti i racconti di questa rubrica <p> <p><p> <p>*** MANDATECI LE VOSTRE STORIE  <p> <p>Inviatele con 2 fotografie orizzontali di come eravate e come siete a cenadiclasse@lastampa.it: le troverete sulla pagina della Cronaca di Torino de La Stampa e sul profilo Facebook. <p> <p><p> <p> <p> <p> <p> <p><p> <p> <p><p> <p>", "time": "2018-08-23T10:34:48+01:00", "type": "cronaca"}
{"title": "Il ricordo in versi della 5ªE dell’istituto Quintino Sella a quarant’anni dal diploma ", "url": "https://www.lastampa.it/2018/08/29/cronaca/il-ricordo-in-versi-della-e-dellistituto-quintino-sella-a-quarantanni-dal-diploma-kZTuntsn2vebrxQRNPwTeM/pagina.html", "review": "", "content": "<p> <p>La mitica V E dell’istituto Quintino Sella di Torino: ci siamo ritrovati nel 2018 a quarant’anni dal conseguimento del diploma di ragioneria (1978). E una delle nostre compagne presente nella foto recente si è divertita a comporre questa poesia. <p> <p><p> <p>Tre mesi fa quando per caso un Compagno incontrai,<p> <p>di riuscire a rivederci tutti, non avrei immaginato mai!<p> <p>Quarant’anni sono passati dal Diploma tanto sudato,<p> <p>ma proprio per questo senza dubbio ben meritato!<p> <p> Chi di Noi la cara prof. di Italiano potrà dimenticare?<p> <p>Nessuno!…ed almeno Uno di noi, non La vorrà mai scordare!<p> <p>E le interrogazioni di Tedesco e relativi compiti in classe?<p> <p>C’era solo Una di noi che si distingueva dalle masse!<p> <p> Per quanto riguarda invece la Chimica/Merceologia,<p> <p>ci piaceva e ci distingueva dalle altre scuole di Ragioneria!<p> <p><p> <p><p><p><p><p><p> <p><p> <p>Ma tornando alle Prof.: vi ricordate quella di Tecnica?<p> <p>…Si studiava quasi a memoria e si recitava con ritmica!<p> <p>Era uscita alla Maturità, ma alla fine non è andata male,<p> <p>Se usciva Ragioneria, poteva davvero finire male!<p> <p> Ed ora una parola di comprensione per i nostri Ragazzi,<p> <p>che con il prof. di Educazione fisica sudavano come pazzi!<p> <p>Ricordo male o Qualcuno era stato anche rimandato?<p> <p>Ma quel Qualcuno a settembre aveva poi rimediato!<p> <p> Non so perché ma mi viene in mente anche Stenografia,<p> <p>e subito dopo … perché no, anche la Dattilografia!<p> <p>Chi si ricorda dei prof. di Diritto e di Economia?<p> <p>Ne abbiano cambiati tanti, nessuno ha segnato la nostra via!<p> <p> Cari Compagni di classe, che bei tempi sono stati quelli?<p> <p>Si era tanto giovani e Tutti….più o meno ... belli!<p> <p>…E quanto siamo contenti che ci siamo ritrovati?<p> <p>Ora godiamoci il ricordo degli anni insieme passati!<p> <p><p> <p>LEGGI ANCHE: Tutti gli articoli di questa rubrica <p> <p> <p> <p>*** MANDATECI LE VOSTRE STORIE  <p> <p>Inviatele con 2 fotografie orizzontali di come eravate e come siete a cenadiclasse@lastampa.it: le troverete sulla pagina della Cronaca di Torino de La Stampa e sul profilo Facebook. <p> <p><p> <p><p> <p> <p> <p> <p> <p><p> <p> <p><p> <p>", "time": "2018-08-29T10:52:53+01:00", "type": "cronaca"}
{"title": "Il ritrovo della mitica VE dell’elementare Duccio Galimberti ", "url": "https://www.lastampa.it/2018/09/18/cronaca/il-ritrovo-della-mitica-ve-dellelementare-duccio-galimberti-ANNs2DnEJV2wJ4hc4ir9HM/pagina.html", "review": "", "content": "<p> <p>2 ottobre 1974: quel giorno ha avuto inizio la nostra avventura insieme. Già, un tempo la scuola iniziava ad ottobre!<p> <p>Ricordo la tensione del primo giorno di scuola, la paura, le lacrime, la curiosità: eravamo tutti terrorizzati!<p> <p>Cinque anni trascorsi insieme, quattro maestre, un pezzo di storia delle nostre piccole vite. Poi le nostre strade si sono separate, qualcuno è andato lontano, altri sono rimasti nello stesso quartiere, un saluto veloce quando ci si incontrava, ma nulla di più, altri spariti senza lasciare traccia.<p> <p><p> <p><p><p><p><p><p> <p><p> <p>Quarant’anni dopo  Quarant’anni dopo, un piccolo gruppo si ritrova su facebook, poi su wathsapp, sempre più numerosi e la magia si ricrea! Il tempo sembra non essere trascorso: la complicità, la goliardia, la voglia di riscoprirsi e raccontarsi....noi, ora cinquantenni, con lo stesso spirito dei bambini che si erano salutati tanti anni fa. Ognuno di noi con un vissuto diverso, gioie, dolori, momenti belli e brutti che ci hanno fatto crescere, ma ogni sera, i bambini in noi saltano fuori, ridono, scherzano e si divertono come allora!<p> <p><p> <p>Come una volta  Non abbiamo ritrovato tutti, ma non ci perdiamo d’animo, ci riusciremo a riformare la mitica VE e, nel frattempo, continuiamo a suonare i campanelli e scappare come quarant’anni fa, solo un po’ meno velocemente!<p> <p><p> <p>LEGGI ANCHE:  Tutti gli articoli di questa rubrica <p> <p> <p> <p>*** MANDATECI LE VOSTRE STORIE  <p> <p>Inviatele con 2 fotografie orizzontali di come eravate e come siete a cenadiclasse@lastampa.it: le troverete sulla pagina della Cronaca di Torino de La Stampa e sul profilo Facebook. <p> <p><p> <p> <p> <p> <p> <p><p> <p> <p><p> <p>", "time": "2018-09-18T14:58:08+01:00", "type": "cronaca"}
{"title": "Con le ex compagne ci siamo ritrovate 43 anni dopo il diploma magistrale... ", "url": "https://www.lastampa.it/2018/09/26/cronaca/con-un-gruppo-di-ex-compagne-ci-siamo-ritrovate-anni-dopo-il-diploma-magistrale-09lQjjsg6oa4dMrm8aKoLN/pagina.html", "review": "", "content": "<p> <p>Una classe di donne d’altri tempi…<p> <p>Una classe incredibile la IV C dell’Istituto Magistrale Statale Regina Margherita di Torino, maturità nell’anno scolastico 1974/75. I maschietti che frequentavano l’Istituto erano pochissimi; nella nostra classe non ce n’erano. Eravamo un bel gruppo di ragazze eterogeneo, molto diverse fra di loro per estrazione sociale, aspirazioni, ideali, esperienze, ma molto unite nel momento del bisogno e, soprattutto, molto battagliere.<p> <p><p> <p>Ritrovo 20 settembre 2018  Dopo 43 anni dal diploma molte di noi hanno raggiunto l’età pensionabile, così abbiamo deciso di trovarci per fare un po’ di festa: giovedì 20 settembre, in un locale sul Po, all’appello eravamo presenti solamente nove delle 20 compagne di classe di allora.<p> <p><p> <p><p><p><p><p><p> <p><p> <p><p> <p>Non era la prima volta che ci incontravamo: abbiamo iniziato la piacevole tradizione sette anni fa, a gruppi più o meno numerosi, dopo un paziente lavoro di ricerca di Tonina.<p> <p><p> <p>In cerca della altre  Di molte compagne non abbiamo più avuto notizie (e magari questo articoletto ci aiuterà a rintracciarne qualcuna); alcune ci hanno lasciato troppo presto: Linda, Maria Grazia.<p> <p>Durante la serata abbiamo ricordato con molto affetto anche i nostri professori: Pecchiura, Troletti, Percivale, Giovine, Di Giovine, Francioni, Violante, Peroni, Quazza, De Leo, Marasso, Favaro.<p> <p>Ci siamo dedicate per tutta la vita all’insegnamento: la maggioranza nella scuola elementare, una nella scuola media, una in una scuola superiore, orgogliose di ciò che abbiamo fatto e costruito nel corso della nostra carriera.<p> <p><p> <p>I racconti  Trovarci è anche stata una buona occasione per raccontarci i progetti che abbiamo in cantiere, i viaggi che abbiamo fatto e quelli che faremo, i progressi dei figli, i loro matrimoni, i nipotini!<p> <p>Della nostra giovinezza al Regina Margherita conserviamo intatti l’entusiasmo, la voglia di progettare e di metterci in gioco. <p> <p><p> <p>LEGGI ANCHE: Tutti gli articoli di questa rubrica <p> <p><p> <p>*** MANDATECI LE VOSTRE STORIE  <p> <p>Inviatele con 2 fotografie orizzontali di come eravate e come siete a cenadiclasse@lastampa.it: le troverete sulla pagina della Cronaca di Torino de La Stampa e sul profilo Facebook. <p> <p><p> <p> <p> <p> <p> <p><p> <p> <p><p> <p>", "time": "2018-09-26T10:46:57+01:00", "type": "cronaca"}
{"title": " L’elementare di via Orbetello si riunisce 47 anni dopo insieme alla maestra ", "url": "https://www.lastampa.it/2018/12/17/cronaca/lelementare-di-via-orbetello-si-riunisce-anni-dopo-insieme-alla-maestra-ddCcVUAoJTd8keJwvrBr8K/pagina.html", "review": "", "content": "<p> <p>Parlare di sentimenti è difficile, ma ancora più complicato è parlare di emozioni. Queste non si coltivano, ma ti assalgono quando meno te lo aspetti, lasciandoti senza respiro, travolgendoti. Come quando mio figlio mi ha domandato: «Ma un certo Marco Franchini è stato un tuo alunno?». «Certo! Un alunno della mia prima classe». «Allora componi questo numero. Ti stanno cercando». Un groppo in gola, frenesia sulla tastiera e una pioggia, anzi una grandinata di emozioni.<p> <p>Una voce incerta, quasi timorosa, mi ha riportata a 47 anni or sono, quando il direttore didattico della scuola Beata Vergine di Campagna, mi comunicò che mi avrebbe assegnata, con un incarico a tempo indeterminato, la classe IV mista sezione A, presso la succursale di Via Orbetello. La mia prima classe, proprio mia, da titolare. Furono due anni di entusiasmo e di pura passione lavorativa. Vedere ventotto alunni che ti fissano, ti seguono, che come spugne assorbono i tuoi insegnamenti, che crescono e ti fanno crescere è un’emozione che solo chi insegna può provare.<p> <p><p> <p><p><p><p><p><p> <p>I ricordi rimasti  Poi, purtroppo, la vita ci ha divisi, ma sono rimasti i ricordi: Anna con la sua dolcezza, Silvia con i magici disegni, Ornella con la sua praticità, Filippo il re delle divisioni, Roberto V. il chiacchierone, Marco dal timido sorriso, Rocco il sapientone, Massimo il bello, Franca e Teodora le inseparabili.<p> <p>Gli altri  Monica, l’avvocato difensore delle cause perse, Jole con le sue birbate, Giusirma con le sue paure, Roberto, B. il burlone, Luca il contestatore, Gualtiero sempre vicino a Roberto, Marina, Maria Rosa e Daniela sensibili e giudiziose, Elena la silenziosa, Giuliana amante delle poesie, Paola sempre diligente, e poi ancora Domenico, Pasquale,Salvatore, Patrizia, Silvana e Beatrice. Quanti episodi da ricordare........ risate, sgridate, canti e castighi.<p> <p>La telefonata  Ed ecco improvvisa dopo 45 anni, arriva la telefonata; la ricerca è durata a lungo, ma non è stata vana. Ci siamo ritrovati tra le lacrime ed abbracci, con qualche ruga in più e qualche capello in meno, ma con lo stesso sentimento che ci legava un tempo. Auguro a tutti gli insegnanti elementari, i maestri, di provare emozioni simili... <p> <p>LEGGI ANCHE: Tutti gli articoli di questa rubrica <p> <p> *** MANDATECI LE VOSTRE STORIE <p> <p>Inviatele con 2 fotografie orizzontali di come eravate e come siete a cenadiclasse@lastampa.it: le troverete sulla pagina della Cronaca di Torino de La Stampa e sul profilo Facebook.<p> <p><p> <p> <p> <p> <p> <p><p> <p> <p><p> <p>", "time": "2018-12-17T14:00:09+01:00", "type": "cronaca"}
{"title": "Il ritrovo dei compagni della Pacchiotti, trent’anni dopo l’esame di Vª elementare ", "url": "https://www.lastampa.it/2018/10/18/cronaca/il-ritrovo-dei-compagni-della-pacchiotti-trentanni-dopo-lesame-di-v-elementare-59kQtsdmxEEk66YnJVVI5L/pagina.html", "review": "", "content": "<p> <p>Settembre 1984. Noi bambini classe 1978, oggi quarantenni, ci riunivamo per la prima volta nella palestra della scuola elementare Pacchiotti in attesa di essere chiamati per la sezione di destinazione. Fu quel giorno che quei piccoli bambini, molto emozionati e con il cuore in gola, si riunirono nella sezione D.<p> <p>Il quartiere era molto differente da oggi. Si vivevano anche storie di povertà in zone che oggi sono state riqualificate. Molti abitavano nella centralissima piazza IV Marzo, alcuni nei vicoli del quadrilatero, altri nelle zone tra via dei mercanti e via Barbaroux, altri ancora tra piazza Castello e via dell’arsenale.<p> <p><p> <p>Gli insegnanti  Il nostro primo insegnante fu il maestro Tizza, prossimo alla pensione: nonostante fosse legato alla vecchia maniera, sia di insegnamento che di disciplina,lo ricordiamo tutti con affetto.<p> <p>Dopo di lui un susseguirsi di insegnanti fino ad arrivare a quelle che furono quelle definitive, la maestra Ritorto e la maestra Ragno che, nonostante gli sforzi, non siamo riusciti a contattare. La speranza è che leggano questa rubrica.<p> <p>Noi maschietti, per motivi sportivi o altro, abbiamo avuto quasi sempre possibilità di rivederci anche se a distanza di anni tra un incontro o l’altro, mentre per le femminucce è stato diverso, perso totalmente il contatto.<p> <p><p> <p>L’articolo della Stampa  Poi un articolo mi accende i ricordi, leggo proprio su La Stampa di un professore aggredito da dei genitori, una delle tante storie dei nostri giorni. Condivido immediatamente l’articolo su Facebook taggando gli amici delle elementari con una battuta ironica, ricordando come il nostro vecchio maestro fosse abituato a darle e non a prenderle. Qualche commento e subito scatta l’idea:, dobbiamo rivederci, troppi ricordi.<p> <p><p> <p><p><p><p><p><p> <p><p> <p>Formiamo nel giro di pochi giorni un gruppo su Whatsapp e iniziamo a discutere dei tempi che furono. A quel punto tra un ricordo e l’altro, tra un cognome recuperato e l’altro, iniziamo a cercare anche tutte le nostre compagne dell’epoca. Con qualcuna è stato semplice, con altre meno, con altre ancora impossibile.<p> <p>Organizziamo la classica «pizzata» a distanza di due settimane, troppe per chi ha una vita da raccontare. I giorni seguenti la formazione del gruppo su Whatsapp fa transitare milioni di messaggi, foto, storie… un salto nel passato con emozioni davvero forti. Trent’anni si sono cancellati in un istante. <p> <p><p> <p>Nulla è cambiato  Nelle nostre teste eravamo ancora gli stessi bambini, con le stesse battute e gli stessi rancori. Ricordi dei primi fidanzatini, dei primi baci ingenui. Dalle litigate ai ricordi dei giocattoli dell’epoca. Storie di bambini che oggi sono adulti, sposati, molti con figli. Alcuni hanno avuto vite in evoluzione, altri conquistato col sudore una posizione, altri ancori che vivono alla giornata. Alcuni con problemi di salute inaspettati ma che hanno trovato anche in questi rinnovati legami la voglia di continuare. E’ stata l’occasione per dare alcune risposte su alcuni interrogativi del passato, per scusarci per atti di bullismo, per raccontare le storie sulle nostre famiglie che sembravano felici. Oggi ci si sente quasi ogni giorno, con l’immancabile classico «Buongiorno». Impossibile non dire che le nostre vite non abbiano subito un cambiamento, oggi ci teniamo stretto questo gruppo perchè ci tiene il cuore aperto su uno dei periodi più belli della nostra vita. Tanto per citare un grande della scrittura contemporanea, «Tutti i grandi sono stati bambini una volta. Ma pochi di essi se ne ricordano»: Antoine De Saint-Exupéry.<p> <p><p> <p>LEGGI ANCHE: Tutti i racconti di questa rubrica <p> <p><p> <p>*** MANDATECI LE VOSTRE STORIE  <p> <p>Inviatele con 2 fotografie orizzontali di come eravate e come siete a cenadiclasse@lastampa.it: le troverete sulla pagina della Cronaca di Torino de La Stampa e sul profilo Facebook. <p> <p><p> <p> <p> <p> <p> <p><p> <p> <p><p> <p>", "time": "2018-10-18T14:35:10+01:00", "type": "cronaca"}
{"title": " La 5ªB di Elettrotecnica dell’Avogadro si ritrova a cena quarant’anni dopo ", "url": "https://www.lastampa.it/2018/12/25/cronaca/la-b-di-elettrotecnica-dellavogadro-si-ritrova-a-cena-quarantanni-dopo-IMgejnv9qIsfl3RZyxSn1H/pagina.html", "review": "", "content": "<p> <p>Quest’anno il consueto ritrovo autunnale ha avuto una connotazione davvero speciale: ha festeggiato i quant’anni dalla maturità. L’euforia dell’evento si è percepita fin dai primi contatti organizzativi su whatsapp ed è stata ampiamente confermata nell’antistante piazzale del ristorante durante lo scambio di abbracci e pacche sulle spalle tra i 12 partecipanti. Saremmo stati anche più numerosi, ma Claudio e i due Franco erano impegnati sul lavoro e in trasferta, Mattia festeggiava il suo compleanno in famiglia, Roberto e Piero non erano riusciti a raggiungerci perché residenti in altre regioni e Dario era trattenuto da un altro improrogabile appuntamento. <p> <p>I vecchi compagni   Piero, il montatore di servizi su Rai3 ci aveva già comunicato nei precedenti messaggi organizzativi di aver lasciato il lavoro per entrare in un piano di esodi della società, aggiungendosi così a Mattia che - da esodato FFSS - è diventato il primo pensionato della classe. L’argomento lavoro e pensione ha, quindi, caratterizzato la prima parte dei nostri discorsi, ma poi - come al solito - si è passati a rivivere i tanti aneddoti di cui siamo stati protagonisti, riguardanti soprattutto le «bischerate». Tipo la gita a Firenze con soggiorno in un ostello di infima qualità, le mattinate alternative causate dai frequenti immotivati scioperi dei collettivi scolastici e gli scherzi bonari ai professori (tra cui i soprannominati Yupsilon, Apollo, Bigi, Stempi, Farfalla, Trocy…). L’unico momento di tristezza è giunto quando abbiamo ricordato Romano, mancato in un tragico incidente di scalata in montagna poco tempo dopo la maturità.<p> <p><p> <p><p><p><p><p><p> <p>Durante il corso degli studi anche molti compagni erano stati ribattezzati con soprannomi e tra questi i più riusciti permangono ancora nel tempo, come: Fonzie, Tamarro, Mandingo, Zebù, Zingaro, Batman, Squillo, Caribù e Wolly ma, essendo non sempre graditi, tendiamo sempre meno ad utilizzarli direttamente. <p> <p>I reduci  Solo da poco abbiamo ritrovato Salvatore, il nostro compagno soprannominato Zebù o più semplicemente Ze. Per molti anni i nostri tentativi di invito erano sempre stati infruttuosi e si era ormai diffusa la rassegnazione di non rivederlo, anche per le presunte voci di ostilità della consorte sull’argomento. Invece la tenacia ed i convincenti modi di Luciano hanno vinto e finalmente riportato Zebù tra gli ex-compagni delle superiori. La nostra classe era composta da elementi con personalità variegate che però si erano ben amalgamate formando due gruppi uniti per interessi e mai in contrasto tra loro. In quello più vivace e animato da iniziative goliardiche era presente Zebù, un pezzo di pane di ragazzo po’ banfone, che ostentava citazioni famose e qualità da latin lover, millantando di conquistare le ragazze con le poesie di Prevert. Ora dipendente delle FFSS, per anni nel personale viaggiante e attualmente istruttore nei corsi di formazione aziendale, lo abbiamo ritrovato nello spirito come l’avevamo lasciato, ma con gli occhiali, privo della sua inconfondibile folta chioma e con un po’ di pancetta. Malgrado che fossero passati quasi 40 anni dall’ultimo incontro – solo qualcuno lo aveva incontrato sui treni durante il controllo del biglietto - dopo i calorosi abbracci di ben ritrovato si è subito rinsaldato il feeling del triennio passato insieme all’Avogadro.<p> <p>LEGGI ANCHE: Tutti i racconti di questa rubrica <p> <p>La mascotte   Maurizio detto Gianni, il più piccolo di età avendo iniziato la scuola a cinque anni è stato – come al solito - il protagonista della cena. La sua particolarità di raccontare scherzosamente i racconti ingigantendo i fatti per cui diventava difficile comprendere la percentuale di verità si è fisiologicamente attenuata, ma i sensi di ilarità che genera nei sui interventi rimangono immutati. In classe Gianni continuamente stuzzicava i compagni, per cui spesso doveva essere difeso – essendo lui di corporatura minuta – da Luciano dalle immancabili manesche reazioni delle sue vittime. <p> <p>Arriva la torta  La cena non poteva che concludersi con il taglio della torta commemorativa con scritta «40 anni», tappa di un percorso di legami e valori veri che prosegue su solide fondamenta con immutate emozioni. Qualcuno ha persino proposto un ritrovo «revival» della gita a Firenze tra cinque anni, suscitando a sorpresa interesse e consenso, anche in considerazione del futuro stato di pensionati della quasi totalità dei compagni. Chissà se l’entusiasmo e la forte amicizia che ci lega riuscirà ancora una volta a conseguire a distanza di anni risultati inaspettati e a stupirci favorevolmente…  <p> <p>Un saluto ai lettori de La Stampa da Alberto, Angelo, Claudio, Celestino, Dario, Domenico, i due Giuseppe, i tre Franco, Luciano, Marco, Mattia, i due Maurizio, i due Piero, Roberto, i due Salvatore.<p> <p>*** MANDATECI LE VOSTRE STORIE <p> <p>Inviatele con 2 fotografie orizzontali di come eravate e come siete a cenadiclasse@lastampa.it: le troverete sulla pagina della Cronaca di Torino de La Stampa e sul profilo Facebook.<p> <p><p> <p> <p> <p> <p> <p><p> <p> <p><p> <p>", "time": "2018-12-25T09:16:53+01:00", "type": "cronaca"}
{"title": " La trattoria cinese che fa felici tutti ", "url": "https://www.lastampa.it/2019/01/13/cronaca/la-trattoria-cinese-che-fa-felici-tutti-K9ZQd9UajGGei9JZhiImfM/pagina.html", "review": "", "content": "<p> <p>Ci sono quelli che vanno al ristorante cinese perché costa poco o meglio perché il rapporto qualità prezzo è particolarmente vantaggioso. Ci sono quelli che non vanno al ristorante cinese perché nonostante il prezzo la qualità non li soddisfa. «Solo qui» in via Rattazzi mette d’accordo tutti. <p> <p><p> <p>LEGGI ANCHE: Tutti gli articoli di Torino da mangiare <p> <p><p> <p>Dopo la trattoria indiana scovata in via Gioberti ecco la prima trattoria cinese a conduzione famigliare dove il gusto convince, la qualità anche (solo cucina espressa, niente precotti o preparati) e il prezzo non spiazza. Anzi. Sul fronte dei «dim sum» si piazza tra i migliori posti della città e probabilmente si assaggiano i «baozi» (il panino ripieno cotto al vapore) più interessanti. Non si tratta di cucina cinese imperiale ma di una trattoria contemporanea da applausi.<p> <p><p> <p>Solo qui, Via Rattazzi 1 bis <p> <p><p> <p><p> <p> <p> <p> <p> <p><p> <p> <p><p> <p>", "time": "2019-01-13T10:52:36+01:00", "type": "cronaca"}
{"title": " Agnolotti, pici o gnocchi: scelti cotti e mangiati ", "url": "https://www.lastampa.it/2019/01/13/cronaca/agnolotti-pici-o-gnocchi-scelti-cotti-e-mangiati-GvfIKdfpgB7yDYZbIEo0hM/pagina.html", "review": "", "content": "<p> <p>Pasta al sugo. Cosa c’è di più semplice e buono? Da poco in via Madama Cristina ha aperto Savurè, dopo il primo locale di via Garibaldi. Lo spazio è luminoso e molto bianco. L’aspetto è un po’ freddo ma il personale, giovane e cortese, lo scalda subito. Entrando, c’è un bancone con la scelta della pasta fresca che si può acquistare e portare via o mangiare qui abbinandola ai diversi sughi. Agnolotti, pici, pansotti, tagliatelle integrali e busiata preparati freschi ogni giorno in abbinamento a carbonara, pesto alla genovese, sugo d’arrosto, verdure o pomodoro, si viaggia attraverso l’Italia. <p> <p> <p> <p>LEGGI ANCHE: Tutti gli articoli di Torino da mangiare <p> <p>  <p> <p>Gli gnocchi con ragù di chianina sono buoni e hanno una consistenza elastica, compatta, il sugo è ricco e gustoso. Le porzioni sono molto abbondanti. A pranzo il menù completo costa 10 euro. <p> <p> Savurè, via Madama Cristina 12 <p> <p> <p> <p> <p> <p><p> <p> <p><p> <p>", "time": "2019-01-13T10:55:55+01:00", "type": "cronaca"}
{"title": " L’agriturismo che toglie il fiato per la location ", "url": "https://www.lastampa.it/2019/01/13/cronaca/lagriturismo-che-toglie-il-fiato-per-la-location-m5eBuxvEdAGYER9sDaEwJL/pagina.html", "review": "", "content": "<p> <p>Sarà stata la giornata tersa, sarà stata quel pizzico di euforia che uno si porta sempre dentro i primi giorni dell’anno, ma il panorama che si gode dal Castello di Gabiano, con la Valle del Po e il Monviso da un lato e il Monferrato dall’altro, mi è sembrato davvero unico e incantevole. Non c’ero mai stato e ci sono arrivato domenica scorsa: pensavo di andare a mangiare in un agriturismo, i Tre Orologi, perché tale è la classificazione del luogo, e invece mi sono ritrovato forse in una delle più belle dimore storiche del Piemonte. Si tratta di un vero borgo medievale, che a differenza di quello del nostro Valentino, costruito nuovo di sana pianta per l’Esposizione Generale che si tenne a Torino nel 1884, affonda le sue origini addirittura nell’VIII secolo. È passato varie volte di mano e ora appartiene ancora agli eredi di una nobile casata genovese, che lo restaurò ai primi del Novecento. Ho scoperto che nel giardino del castello c’è un labirinto e nel corpo centrale alcune lussuose suite. Inoltre i proprietari producono vino dai vigneti della zona, per cui all’ingresso del borgo c’è uno store e sotto il castello una cantina storica.<p> <p> <p> <p>LEGGI ANCHE: Tutti gli articoli di Torino da mangiare <p> <p> Il ristorante, molto elegante nel look e dalla vista mozzafiato, mantiene però fede alle leggi dell’agriturismo: ossia mangi quel che c’è. Nel mio caso il menu prevedeva la scelta fra due antipasti: la battuta di vitello di fassone con scaglie di parmigiano, salsa tartara casereccia e fiocchi di sale e uno sformatino di spinaci con crema tiepida di toma locale e cialda croccante allo speck. La presenza di formaggio in entrambi mi ha fatto bypassare l’antipasto, ma ho molto apprezzato che per non lasciare solo a mangiare la battuta di vitello chi era con me mi abbiano portato un amuse-bouche di vitello tonnato. <p> <p>Agriturismo Tre Orologi, via San Defendente 2, Gabiano (Al), 0142/945004 <p> <p>Sui primi non c’era scelta, l’unico piatto proposto erano i maltagliati ai funghi misti, che si sono rivelati buoni per la cottura e così così per il condimento. Unico secondo in carta il sottofiletto alle erbe aromatiche del castello con contorno di stagione. La carne era gustosa, anche se non me l’aspettavo così sottile e le patate, cosa sempre più rara nei ristoranti, sapevano di patate. Una marcia in più però ho trovato nel dessert un tortino al vino con gelato sempre al vino su una base di meringa: semplice ma azzeccato. Con una bottiglia di pinot nero delle cantine del castello e un caffè si sono spesi in due 70 euro, il che significa che non fanno pagare la bellezza del luogo.  <p> <p>Unico neo è che nei bagni e nelle sale da pranzo ci sono opere di arte contemporanea però non ci sono indicazioni e neppure il personale di sala sa di cosa si tratti, per cui mi è rimasto il dubbio se un grande disegno che mi ha colpito fosse opera di Tony Cragg, di Luigi Ontani o di chissà quale artista. <p> <p>BY NC ND ALCUNI DIRITTI RISERVATI <p> <p> <p> <p> <p> <p><p> <p> <p><p> <p>", "time": "2019-01-13T10:58:18+01:00", "type": "cronaca"}
{"title": " Il Dolcetto d’Alba Doc addomestica il fritto ", "url": "https://www.lastampa.it/2019/01/20/cronaca/il-dolcetto-dalba-doc-addomestica-il-fritto-EsF9ngrd0aydyhJIr99skI/pagina.html", "review": "", "content": "<p> <p>È un ristorante che strizza l’occhio alla trattoria, arredi shabby chic e una coda di clienti che aspetta il tavolo per pranzo. La carta dei vini c’è, è dignitosa ed anche esposta all’esterno del locale, in via Palazzo di Città, con discreta gamma di bianchi, rossi e pure «bolle», buona cantinetta: dal Gavi di Chiarlo al Roero di Porello, fino allo champagne Blanc de Blancs di Bruno Paillard. Non sono, però, indicate annate e gradi. E la scelta si riduce drasticamente se al posto della bottiglia si vuole un solo calice: il Dolcetto d’Alba Parusso Doc Piani Noce dell’azienda Parusso (vigneti a Monforte d’Alba) 14°, 2017, vale l’assaggio. Rubino, vinoso, persistente, fresco, fruttato (ciliegia e viola), con una punta di acido che riesce, delicatamente, ad «addomesticare» anche il forte sapore del fritto misto.<p> <p><p> <p>Bottega Mia Restaurant<p> <p>via Palazzo di Città, 19<p> <p>Tel. 011 7652642<p> <p><p> <p>BY NC ND ALCUNI DIRITTI RISERVATI <p> <p> <p> <p> <p> <p><p> <p> <p><p> <p>", "time": "2019-01-20T10:43:56+01:00", "type": "cronaca"}
{"title": " La base integrale esalta gorgonzola e pere ", "url": "https://www.lastampa.it/2019/01/20/cronaca/la-base-integrale-esalta-gorgonzola-e-pere-QA4PFAn2LXhmbTw93Y6eXJ/pagina.html", "review": "", "content": "<p> <p>Era da tempo che non mi fermavo ad assaggiare la pizza in questo locale che sorge in uno dei luoghi che più amo in città. Dal 2004, in piazza della Repubblica, la famiglia Rondolino che è da sempre impegnata nel campo agricolo con le risaie del vercellese, ha aperto questo locale che vanta una bella gamma di pizze proposte anche con un impasto integrale gustoso e digeribile. La mia prova è stata con la pizza gorgonzola e pere che, con la base non raffinata, ha sprigionato il gusto del grano in un abbinamento perfetto e sorprendente con la sua guarnizione. Oltre a golose focaccine fritte con prosciutto e bufala, ci sono le focacce con il lardo ‘d Muncalè e pizze gustose come la Good Food con mozzarella, scamorza, melanzane, trevisana e salamino piccante.<p> <p><p> <p>Le Rondini<p> <p>piazza della Repubblica, I Bis/C<p> <p>Tel. 011 4338743<p> <p><p> <p>BY NC ND ALCUNI DIRITTI RISERVATI <p> <p> <p> <p> <p> <p><p> <p> <p><p> <p>", "time": "2019-01-20T10:41:47+01:00", "type": "cronaca"}
{"title": " Torte, tè, rose: quando il romanticismo ha gusto ", "url": "https://www.lastampa.it/2019/01/20/cronaca/torte-t-rose-quando-il-romanticismo-ha-gusto-GlnSKrPJdpPDZUGtZuUXII/pagina.html", "review": "", "content": "<p> <p>Un posto romantico e accogliente, dove sentirsi coccolati con una tazza di tè, un centrifugato o una fetta di cheesecake. A far ritornare il buonumore da Roses and tea è il caldo sorriso di Florencia, argentina trentenne che con il marito torinese Alessandro ha dato vita a una sala da tè speciale: ha proposte di torte salate e hamburger per pranzo ed è aperto fino a tarda sera per un cupcake. Inaugurato a novembre, propone un mix di ricette internazionali e tutto è preparato in giornata. La carta dei tè è ampia, ma anche la carta dei centrifugati si difende con proposte originali. E poi ci sono le mega porzioni di torta, come il tipico dulce de leche. Florencia ha pensato pure all’arredamento in stile «Orgoglio e pregiudizio», con le pareti tappezzate di rose. <p> <p><p> <p>Roses and tea<p> <p>Via San Dalmazzo 7<p> <p><p> <p><p> <p><p> <p>BY NC ND ALCUNI DIRITTI RISERVATI <p> <p> <p> <p> <p> <p><p> <p> <p><p> <p>", "time": "2019-01-20T10:52:41+01:00", "type": "cronaca"}
{"title": " Scarola, purpetielli, lotto. Ed è subito Napoli ", "url": "https://www.lastampa.it/2019/01/20/cronaca/scarola-purpetielli-lotto-ed-subito-napoli-MS29xP8SgzBoq61hx3iTyO/pagina.html", "review": "", "content": "<p> <p>Un angolo di Napoli a San Salvario e subito fa meno freddo, nel piatto e nel cuore. L’accoglienza di Antonio e del personale è calorosa. I piatti sono quelli della cucina verace e tradizionale partenopea. Si comincia con gli sfizi: scarola monachina, friarielli, verza pepata o parmigiana di melanzane. Si prosegue con pasta e fagioli o pasta patate e provola per arrivare ai secondi, dalle polpette al sugo ai calamari all’acqua pazza. Dopo un assaggio di verdure come antipasto, tutte buonissime, equilibrate con una punta di piccante delicata e piacevole abbiamo assaggiato i purpetielli alla Luciana: cottura perfetta, salsa gustosa e succulenza ottimale. In due abbiamo speso 60 euro. Da non perdere il rucolino ischitano e il consiglio sul lotto. Ci sono due libri, fatevi dare il migliore.<p> <p><p> <p>’A smorfia<p> <p>via Sant’Anselmo 27/a<p> <p>Tel. 011 4548777<p> <p><p> <p><p> <p>BY NC ND ALCUNI DIRITTI RISERVATI <p> <p> <p> <p> <p> <p><p> <p> <p><p> <p>", "time": "2019-01-20T10:54:31+01:00", "type": "cronaca"}
{"title": "Perché Torino ha sbagliato a cedere le sue aziende", "url": "https://www.lastampa.it/2018/12/20/cronaca/perch-torino-ha-sbagliato-a-cedere-le-sue-aziende-zaTI9Q1Zef76H4k1UEaIOJ/premium.html", "review": "", "content": "<p> <p>Pochi, maledetti e subito. Dal 2011 Torino ha avviato un percorso che doveva essere virtuoso ma si sta rivelando di cortissimo respiro: alleggerire la partecipazione del Comune in aziende e società. L’obiettivo era ottenere risorse per ridurre l’imponente debito - allora quasi 3,5 miliardi, oggi scesi a 2,8 - che pesa sulla Città senza mettere in discussione la possibilità di controllare i servizi pubblici essenziali: acqua, trasporti, rifiuti, energia. Non è andata così: i fondi incassati dal Comune, in particolare recentemente, sono stati per lo più destinati a coprire spese ordinarie; e a questo punto si può tranquillamente dire che alla Città è rimasta pochissima voce in capitolo sulle scelte delle grandi aziende che operano sul terr... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": " | 20 dicembre 2018", "type": "cronaca"}
{"title": "“Cinquanta e ...non sentirli”: la grande rentrée della elementare Costa, sezione D ", "url": "https://www.lastampa.it/2018/05/22/cronaca/cinquanta-e-non-sentirli-la-grande-rentre-della-elementare-costa-sezione-d-KmyJ18KRauuImJ23PbqhaP/pagina.html", "review": "", "content": "<p> <p>Quest’anno non si scappa: compiamo tutti 50 anni! E quando diciamo tutti, intendiamo proprio tutti i 22 compagni della sezione D, scuola elementare Nino Costa di Torino, anni ’74-’78.<p> <p>Quale sarà il modo migliore per festeggiare? Ovviamente una mitica cena di classe! Ma pare che in 40 anni ne succedano di cose e, un po’ come i Blues Brothers dovevano riformare «la band», anche noi abbiamo iniziato una spasmodica ricerca usando i mezzi più fantasiosi possibili: smartphone, Internet e vecchi metodi di ricerca investigativa, grazie ai quali, al traguardo siamo arrivati addirittura in 19; manca Claudio all’appello, ma siamo certi che lui è sicuramente presente e sempre vicino a noi.<p> <p><p> <p>Anche la maestra  Ovviamente non potevano mancare i maestri Liliana e Roberto, ma come ritrovarli? Si sa,ormai la privacy è roba d’altri tempi, soprattutto se metti on line i tuoi selfie più intimi. Dunque le moderne tecnologie hanno permesso di contattare agilmente il nostro caro maestro. Purtroppo però l’invito è stato mestamente declinato, poiché per la data indicata il maestro aveva altro da fare. Invece con Liliana, restia all’uso di certi social, il problema pareva più arduo; è stato comunque risolto e, dopo rocambolesche avventure, si è arrivati al suo indirizzo. Lei ha subito accettato con entusiasmo.<p> <p><p> <p>Nasce il gruppo  Così il 26 marzo 2018, grazie all’impegno, volontà e tenacia iniziali, di alcuni e di altri infiltrati, sui display di quasi tutti i componenti della sezione D, finalmente fa capolino il gruppo «50 e ...non sentirli». Più che un nome, un auspicio.<p> <p>È ben noto che, se due o più persone in circa quarant’anni portano i loro rapporti a un livello di densità pari a quello della materia negli spazi siderali, appena riprendono contatto hanno le reazioni più disparate, miste tra scetticismo, paura e imbarazzo. E il tenore dei messaggi del gruppo ne dà chiara evidenza: «Che piacere avervi ritrovati tutti!», «Fratellini miei dove siete stati?», «Quanto mi siete mancati, ora piango!», «Ma come ho fatto fino a ora senza di voi ...».<p> <p><p> <p><p> <p><p><p><p><p><p> <p><p> <p><p> <p>La nostalgia <p> <p> Insomma, come si ben vede, del passato ci ricordiamo sempre le cose migliori e noi eravamo bimbi che agivano con la semplicità dell’infanzia. Ma ora la nostalgia ci pervade e la chat è diventata subito una valvola di sfogo, un ritrovarsi per cercare di<p> <p>capire chi siamo diventati, anche grazie alla condivisione di foto in bianco e nero, virate seppia, che ricordano i momenti vissuti insieme. Abbiamo iniziato a scrivere di cose dette o fatte in quel periodo e alla fine siamo arrivati ad augurarci il buongiorno e la buona notte. <p> <p>Ormai si era innescata una staffetta emotiva in cui tutti, a turno, avevano qualcosa da dire, alternando pensieri, stupidaggini e riflessioni, quando ha fatto ingresso nel gruppo anche la maestra Liliana.<p> <p>La maestra Liliana: bellissimo ritrovarla, risentirla e rivivere con lei un pezzo della nostra vita. <p> <p><p> <p>LEGGI ANCHE: Tutti gli articoli di questa sezione <p> <p><p> <p>La data stabilita  E si arriva così alla data stabilita, anche se qualcuno ha preferito incontrarsi giorni prima, giusto per rompere gli indugi e smorzare le paure. Prove di trasmissione per iniziare ad assaporare emozioni, sensazioni, stati d’animo o per evitare strane sorprese, perché in 40 anni la gente cambia, ma mica è detto che cambi bene... <p> <p>Insomma tutto procede per il meglio e, finalmente, il 17 aprile ci si incontra: chi davanti alla vecchia scuola, chi direttamente al ristorante, gentilmente messo a disposizione da Fabio, che ha un delizioso locale a Torino: «Bacalhau Osteria del Baccalà».<p> <p>Ci siamo quasi tutti, 40 anni dopo: più grandi, più maturi, con qualche capello grigio in più o teste luccicanti, ma sempre noi, con il cuore gonfio di nostalgia. Noi bambini che proviamo a riconoscerci da adulti e, chissà com’è, ci riusciamo benissimo. Noi che il tempo non sembra passato; noi che, nonostante tutto, siamo rimasti uguali ad allora.   Tutte le paure e le ansie dell’attesa svaniscono, semplicemente essendo lì e guardandoci negli occhi o facendo discorsi che solo noi possiamo capire.<p> <p>Perché 40 non sono pochi e noi ne facciamo 50, ma fra il 1978 e il 2018 è veramente passata una vita, tutta trascorsa dentro o sopra di noi. Eravamo bimbi e l’Italia faceva il verso all’America propinandoci nostalgici Happy Days e musicarelli, mentre, in galassie lontane, gente come Clash e Ramones scrivevano una Storia che non ci avrebbe più lasciato.    Il passato <p> <p>A un ’68 non troppo distante avevano fatto seguito anni grigi come piombo. Ma per la nostra igiene mentale, a breve, la Tv commerciale avrebbe usato nani e ballerine per pulire il dolore rappreso di un compromesso storico ammazzato nel baule di una Renault 4. Potremmo per un attimo chiederci quanti di noi si ricordano di quel ’78, quando, insieme a uomini come Moro e Impastato, veniva uccisa anche la nostra democrazia. Ma che ne sapevamo noi? A 10 anni si galleggia nel liquido amniotico dell’inconsapevolezza e anche il fango sembra un gioco, per quanto brutto; ti vedi su un cammino non scelto, al cui termine, fra bulli di quartiere, Furia cavallo del West, botte in cortile, stragi di Stato, massoneria e piazze Alimonda ti ritrovi presto a 50 anni con uno smartphone in mano e drammatica scarsità di memoria.<p> <p><p> <p>Le foto  Ma oggi è giorno di festa e quindi via con la cena, costantemente documentata da foto per immortalare questi momenti, coronati dalla classica foto di gruppo nella stessa posizione di 40 anni fa.<p> <p>Insomma, non ci interessa altro che stare insieme in armonia e allegria.<p> <p>E adesso?<p> <p>Adesso siamo sempre in contatto, anzi abbiamo già organizzato il prossimo incontro.<p> <p> <p> <p><p> <p>*** MANDATECI LE VOSTRE STORIE  <p> <p>Inviatele con 2 fotografie orizzontali di come eravate e come siete a cenadiclasse@lastampa.it: le troverete sulla pagina della Cronaca di Torino de La Stampa e sul profilo Facebook. <p> <p><p> <p> <p> <p> <p> <p><p> <p> <p><p> <p>", "time": "2018-05-22T14:26:32+01:00", "type": "cronaca"}
{"title": "IX Liceo Scientifico, continuare a ritrovarsi dopo i 40 anni dalla “matura” ", "url": "https://www.lastampa.it/2018/06/27/cronaca/ix-liceo-scientifico-continuare-a-trovarsi-anche-dopo-aver-festeggiato-i-anni-della-matura-WRz8NyTzVlbtXXVBToqlOM/pagina.html", "review": "", "content": "<p> <p>Correva l’anno 1976, o meglio il giugno del ’76, e la nostra classe, la V B (ex V H) del neo IX Liceo Scientifico di Torino, si preparava più o meno alacremente ad affrontare l’esame di maturità. Ognuno aveva il suo metodo di studio, ma su una cosa concordavamo tutti quanti, e cioè che l’avremmo affrontato meglio se qualche giorno prima avessimo festeggiato con una cena tutti assieme. Sembrava essere la classica cena di fine d’anno, ed invece ne seguirono tante quasi ogni anno, ma quella a cui praticamente nessuno è mancato è stata quella del 2016 : il quarantesimo anniversario.<p> <p>Lo abbiamo festeggiato il 15 luglio presso il B&amp;b di Umberto, e Linda ha fatto una torta guarnita da un bel “40”.<p> <p><p> <p><p><p><p><p><p> <p><p> <p>La voglia di ritrovarci ha fatto sì che ognuno di noi abbia fatto i salti mortali per esserci, anche coloro che ora abitano lontano.<p> <p>Riccardo ha regalato ad ognuno di noi una cartellina ricordo con dentro la foto del nostro liceo di allora, a fianco delle Porte Palatine.<p> <p>Ognuno ha imboccato strade molto diverse, qualcuno ha scelto di continuare con l’università, altri hanno abbracciato una professione dopo il diploma, qualcuno è riuscito a realizzare in pieno i propri sogni, altri un po’ meno, ma già il ritrovarsi come se il tempo non fosse mai passato è una grande gioia.<p> <p>In quell’occasione è venuta anche la nostra insegnante di Storia e filosofia, ma in passato spesso sono stati presenti anche gli altri docenti perchè, oltre al rispetto verso di loro, cera di mezzo una bella amicizia. Uno, il professor Fantini, l’insegnante di lettere, purtroppo non cʼè più, ma viene sempre ricordato con affetto.<p> <p>Con il passare del tempo abbiamo acquistato tutti un po’ di peso e qualcuno ha i capelli bianchi, ma in fondo al cuore siamo ancora le ragazze e ragazzi della V B che amavano la montagna, la pallavolo e perchè no, anche lo studio.<p> <p><p> <p><p> <p>*** MANDATECI LE VOSTRE STORIE  <p> <p>Inviatele con 2 fotografie orizzontali di come eravate e come siete a cenadiclasse@lastampa.it: le troverete sulla pagina della Cronaca di Torino de La Stampa e sul profilo Facebook. <p> <p><p> <p>LEGGI ANCHE: Tutti gli articoli di questa rubrica <p> <p><p> <p> <p> <p> <p> <p><p> <p> <p><p> <p>", "time": "2018-06-27T13:47:42+01:00", "type": "cronaca"}
{"title": "I “noi volevamo” della quinta A dell’Itis Ignazio Porro di Pinerolo, tre decenni dopo ", "url": "https://www.lastampa.it/2018/06/06/cronaca/la-quinta-a-dellitis-ignazio-porro-di-pinerolo-tre-decenni-dopo-R6Vhdn3rKH7onLofbOYQjJ/pagina.html", "review": "", "content": "<p> <p>«Credo che la voglia di scappare da un paese con ventimila abitanti vuol dire che hai voglia di scappare da te stesso, e da te stesso non ci scappi nemmeno se sei Eddie Merx»: lo diceva Stefano Accorsi in un famoso monologo. <p> <p>Volevamo fuggire ascoltando i Duran Duran piuttosto che i Depeche Mode, ma dentro avevamo il fuoco dei Led Zeppelin o degli ac/dc, però ascoltavamo Romina e Albano e i Ricchi e poveri.<p> <p>Volevamo il look afro, quello con i pantaloni che avevano il cavallo che ci arrivava a metà coscia, però alla fine il nostro mito erano le Timberland ed il Moncler.<p> <p>Volevamo al fianco la brava persona ma alla fine ci innamoravamo di quelli antipatici o antipatiche.<p> <p>Volevamo fuggire ed andare lontano, ma lontano troppo lontano perché la terra era troppo poco casa per la nostra voglia di libertà. Un paese di provincia non era adatto ai nostri sogni a schermo piatto al plasma, quando la tv era ancora spesso in bianco e nero con il tubo catodico. <p> <p>Volevamo provare, non sapevamo cosa però volevamo provare.<p> <p>Volevamo giocare a nascondino, e ci piaceva perché stavamo con il forte branco e nello stesso tempo da soli con le nostre paure.<p> <p>C’erano le nuvole, che spesso oscuravano il sole per poi farlo riapparire rapidamente, spinte da quel vento che voleva muovere anche noi orgogliosi e cocciuti convinti di stare dalla parte della ragione.<p> <p>Noi eravamo quelli della quinta A dell’Itis Ignazio Porro di Pinerolo nell’anno scolastico 1987/88, periti meccanici<p> <p>Ci siamo rivisti più volte, o meglio non ci siamo mai persi di vista. <p> <p>Quest’anno abbiamo deciso di festeggiare i trent’anni di diploma.<p> <p><p> <p><p> <p><p><p><p><p><p> <p><p> <p>Ognuno di noi ha fatto un suo percorso più o meno difficile, più o meno fortunato, ma non era importante la sera della cena, quello che contava era il piacere è la voglia di stare assieme e pensare che quei ragazzi degli anni Ottanta in fondo avevano solo indossato i panni da adulti coprendo in parte i nostri 20 anni.<p> <p><p> <p>Solo due assenti <p> <p>Mancavano solo Gino e Stefano all’estero per lavoro, poi tutti presenti. Ecco la nostra classe:<p> <p>Roberto <p> <p>Enrico <p> <p>Luigi <p> <p>Flavio <p> <p>Nino <p> <p>Marco <p> <p>Renato <p> <p>Domenico <p> <p>Stefano  <p> <p>Davide P <p> <p>Sergio <p> <p>Carmine <p> <p>Davide R <p> <p>Walter <p> <p>Donato <p> <p>Andrea <p> <p>Con la partecipazione di tre prof <p> <p>Giovanni <p> <p>Luigi  <p> <p>Paolo  <p> <p><p> <p>Siamo rimasti tutti in zona pinerolese e quella voglia di andare lontano l’hanno avuta solo in due. <p> <p>Alla fine la vera libertà l’abbiamo trovata nei dintorni di un paesino di ventimila abitanti e guardiamo con sorriso ed allegria a quegli anni. <p> <p> <p> <p>LEGGI ANCHE: Tutti gli articoli di questa sezione <p> <p><p> <p>*** MANDATECI LE VOSTRE STORIE  <p> <p>Inviatele con 2 fotografie orizzontali di come eravate e come siete a cenadiclasse@lastampa.it: le troverete sulla pagina della Cronaca di Torino de La Stampa e sul profilo Facebook. <p> <p><p> <p><p> <p> <p> <p> <p> <p><p> <p> <p><p> <p>", "time": "2018-06-06T14:03:41+01:00", "type": "cronaca"}
{"title": " Media Vian, la rimpatriata della sezione G un quarto di secolo dopo ", "url": "https://www.lastampa.it/2018/07/07/cronaca/media-vian-la-rimpatriata-della-sezione-g-un-quarto-di-secolo-dopo-NfTigx7Tu52WfnQ0fIePzJ/pagina.html", "review": "", "content": "<p> <p>Sono passati tanti anni dal 1983, oltre un quarto di secolo. Ma il caso ha voluto che proprio quel 35° anniversario, fosse quello giusto per festeggiare gli anni passati assieme alla media Vian con una rimpatriata. Il 17 giugno noi, i ragazzi della sezione G di via Stampini negli anni 1981-83 ci siamo incontrati in una cena di classe indimenticabile. <p> <p><p> <p>Come è cominciato tutto <p> <p>Tutto è iniziato qualche mese fa, quando camminando ho notato un’insegna con il nome di una mia compagna delle scuole medie, Daniela Morsaniga, e mi sono chiesto: «Sarà lei?», a quel punto ero già entrato nell’edificio, rapito dalla curiosità. Effettivamente era proprio la mia compagna di classe, e non appena ci siamo visti sono subito riaffiorati i ricordi di quei tempi. Si ballava sulle note di Paul Young, Papa Giovanni Paolo II era nei primi anni del suo pontificato, l’Italia vinceva i mondiali e alla presidenza della Repubblica c’era il mitico Sandro Pertini. La nostalgia ha preso il sopravvento e la voglia di scoprire che fine avevano fatto i nostri compagni ha fatto il resto. <p> <p><p> <p><p><p><p><p><p> <p><p> <p>Alla ricerca dei compagni perduti <p> <p>Nel giro di poche settimane avevamo messo su un gruppo whatsapp grazie a Maria, un’altra compagna di classe di quel periodo. La maggior parte degli alunni li abbiamo recuperati tramite il profilo Facebook, mentre con altri la ricerca è stata più difficile, ma alla fine tra elenchi telefonici e passaparola, siamo riusciti ad agganciare un gran numero di compagni di classe di quel periodo. E poi finalmente è arrivato il grande giorno. Il luogo della rimpatriata era una casa a Virle, messa a disposizione da Maria, Valeria invece aveva portato i salatini, Barbara i pasticcini, Daniela la torta, Barbara C. del buon vino, e gli altri avevano acquistato il resto, e in men che non si dica tutto era pronto. Tra i contatti abbiamo trovato anche le professoresse Zan e Colombo di italiano e matematica, che hanno accettato senza riserve di far parte del nostro rinfresco. Alcuni compagni come Adriano, che abita a Marina di Massa, hanno percorso addirittura oltre 300 chilometri per esserci. <p> <p><p> <p>L’incontro 35 anni dopo <p> <p>Il ritrovarsi dopo tanto tempo spinge a fare un bilancio della propria vita. Ci sarà chi ha avuto successo oppure una bella famiglia, ma anche chi è ancora precario nel posto di lavoro e chi si è separato. Come sarà oggi la secchiona di allora? E il casinista, il belloccio, il bullo e il timido? Ad un primo sguardo sembra difficile riconoscere tra questi 50enni i compagni di un tempo, ma osservando attentamente il volto, gli atteggiamenti e il modo di parlare, tutto inizia ad avere un senso. A quel punto vengono in mente i bei momenti spensierati passati assieme. Non soltanto i compiti, le interrogazioni e gli insegnanti, ma anche le gite e le esperienze: una su tutte quella a Roma, in cui assieme ad altre classi sparse per l’Italia, abbiamo avuto l’onore di conoscere Sandro Pertini, che ci ha spronati ad andare avanti. È stata un’emozione indescrivibile, ritrovare gli amici e gli amori di un tempo, dopo aver percorso strade così diverse.  <p> <p><p> <p>LEGGI ANCHE: Tutti gli articoli di questa sezione <p> <p><p> <p>*** MANDATECI LE VOSTRE STORIE  <p> <p>Inviatele con 2 fotografie orizzontali di come eravate e come siete a cenadiclasse@lastampa.it: le troverete sulla pagina della Cronaca di Torino de La Stampa e sul profilo Facebook. <p> <p><p> <p> <p> <p> <p> <p><p> <p> <p><p> <p>", "time": "2018-07-07T10:58:44+01:00", "type": "cronaca"}
{"title": "A 47 anni dalla maturità, una grande festa per gli ex della sezione C dell’Avogadro ", "url": "https://www.lastampa.it/2018/07/11/cronaca/a-anni-dalla-maturit-una-grande-festa-per-gli-ex-della-sezione-c-dellavogadro-GbLD55oZf9KgS50YmZobvO/pagina.html", "review": "", "content": "<p> <p>Era da tempo che noi della 5° C dell’I.T.I.S. Avogadro non ci si vedeva tutti assieme, forse 20 anni, ma il desiderio covava sotto la cenere. Un giorno il capoclasse, perché quando lo si è, dicono che lo si è per sempre, ha percepito questo desiderio comune, ha preso il toro per le corna ed ha cominciato ad inviare mail ed effettuare telefonate a dritta ed a manca per raccogliere adesioni e rintracciare gli irreperibili per una cena. <p> <p>L’entusiasmo è stato subito altissimo e dopo un paio di aggiustamenti della data (causa pregressi impegni con figli, nipoti, gare di bocce, dentista, geriatra) il giorno è stato fissato: 21 giugno 2018 festa dei 47 anni dalla maturità, avvenuta nel 1971.<p> <p><p> <p>L’incontro <p> <p>L’incontro è stato immediatamente costellato di baci, abbracci e qualche stupore su come il tempo abbia lavorato su di noi. Quegli anni trascorsi all’Avogadro, che ci ha visto entrare brufolosi adolescenti e uscire giovani adulti, sono stati indimenticabili per tutti. Ripensando a quelle interminabili lezioni di 8 ore, fra un piatto e l’altro i ricordi sono emersi numerosi nella nostra mente.<p> <p><p> <p>Le partite di calcetto <p> <p>Le giornate di studio collettivo, dove uno, sì proprio uno, aiutava gli altri, cioè tutti.<p> <p>Le partite a calcetto prima delle lezioni, o nell’intervallo di pranzo, nel bar di fronte, luogo che in seguito qualcuno poi descrisse «…dove Nietzsche (pochi) e Marx (tanti) si davano la mano…».<p> <p><p> <p><p><p><p><p><p> <p><p> <p>Le interminabili discussioni politiche per valutare, anche noi come tanti in quegli anni, cosa poter fare per avere qualcosa di diverso, senza sapere cosa. <p> <p>Le spensierate primaverili corse in moto in collina, sulla panoramica, a scapito di qualche ora di lezione ritenuta, a torto o a ragione, noiosa o inutile.<p> <p>E poi la musica: quella che si ascoltava in cantina, insonorizzata con i pannelli per le uova, o che si portava alle feste il sabato pomeriggio, e Jimy Hendrix non poteva mai mancare. Quindi l’immancabile memorabilia, con tanto di torta, un click per immortalare la goliardica serata. <p> <p><p> <p>I reduci <p> <p>Molti li abbiamo persi nel corso del quinquennio, perché ritiratisi, trasferiti, trombati, ma i sopravvissuti hanno cementato negli anni una solida amicizia. <p> <p>La serata si è conclusa con un brindisi per tutti i 14 presenti, per quattro assenti, e per Mario, che ci ha lasciati troppo presto, proprio il mese successivo alla maturità. Ovviamente ci siamo lasciati con l’intento di organizzare qualcosa al più presto, possibilmente già in autunno, finché possiamo. <p> <p><p> <p>LEGGI ANCHE: Tutti i racconti di questa rubrica  <p> <p><p> <p>*** MANDATECI LE VOSTRE STORIE  <p> <p>Inviatele con 2 fotografie orizzontali di come eravate e come siete a cenadiclasse@lastampa.it: le troverete sulla pagina della Cronaca di Torino de La Stampa e sul profilo Facebook. <p> <p><p> <p> <p> <p> <p> <p><p> <p> <p><p> <p>", "time": "2018-07-11T11:14:14+01:00", "type": "cronaca"}
{"title": " La carne del territorio che fa la differenza ", "url": "https://www.lastampa.it/2018/12/30/cronaca/la-carne-del-territorio-che-fa-la-differenza-2x19nLAQbatj4Z5FLP3jnI/pagina.html", "review": "", "content": "<p> <p>Una volta scesi pochi gradini, davanti alla storica chiesa di Santa Croce, si entra in un ambiente caldo e rassicurante, grandi spazi o salette o la suggestiva cantina con secolari volte in mattone custodi di grandi etichette e bottiglie più facili. Dalle cucine arriva lo chef Luca Picatto con battuta e tagliata di fassone, carni provenienti esclusivamente dall’allevamento di Balangero di Alessandro Tetti. E poi patate, lardi e salami di turgia ottimi anche con paccheri e pecorino - a chilometro zero. Se c’è ancora un po’ di spazio è assolutamente consigliato il dolce «conviviale» come lo chiama Picatto (dieci anni ai fornelli del ristorante del Royal Park I Roveri in Mandria): panna, cioccolato e torta di nocciole. Dai 30 ai 40 euro, vini inclusi e tanta qualità. <p> <p><p> <p>Ristorante Provincia, via Roma 10, Lanzo <p> <p><p> <p>LEGGI ANCHE: Tutte le recensioni di Torino da mangiare <p> <p><p> <p> <p> <p> <p> <p><p> <p> <p><p> <p>", "time": "2018-12-30T10:45:58+01:00", "type": "cronaca"}
{"title": " La piola familiare conquista con il tris ", "url": "https://www.lastampa.it/2018/12/30/cronaca/la-piola-familiare-conquista-con-il-tris-Iw2uG3AvCZSRwxYtBMMVpI/pagina.html", "review": "", "content": "<p> <p>Una piola che nutre il corpo e l’allegria. Un po’ per l’atmosfera accogliente e familiare, un po’ per la cucina casalinga e gustosa, un po’ per il nome e le pareti colorate, un po’ per la barbeisa: come dice il nome, un vino un po’ barbera e un po’ freisa, che mette subito di buon umore. Il Camaleonte è una trattoria semplice e buona, si sente già dai profumi che avvolgono entrando e che invogliano a rimanere. Fra le tante proposte è possibile scegliere un tris per assaggiare più sapori. Abbiamo provato i cavatelli con pesto di cavolo rosso, mandorle e cacao amaro, insoliti e originali, i moscardini in umido con polenta e un’insalata di contorno con cavolo e peperoni. Il piatto tris costa 13 euro anche a cena. Da tornarci al più presto.<p> <p><p> <p>Il Camaleonte, via Bertholet 9F, Torino <p> <p><p> <p>LEGGI ANCHE: Tutte le recensioni di Torino da mangiare <p> <p><p> <p> <p> <p> <p> <p><p> <p> <p><p> <p>", "time": "2018-12-30T10:48:44+01:00", "type": "cronaca"}
{"title": " Un Gavi prima del volo a ricordo del Piemonte ", "url": "https://www.lastampa.it/2018/12/30/cronaca/un-gavi-prima-del-volo-a-ricordo-del-piemonte-MWOvPkiaigOwDZks9gBElI/pagina.html", "review": "", "content": "<p> <p>Per non rinunciare a un bicchiere di vino anche quando si sta per decollare, all’Aeroporto di Caselle c’è Agrishop. Da circa un anno, oltre a bere si mangia. Solo etichette del Piemonte: dal Timorasso alla Nascetta, dall’Erbaluce all’Albarossa. Con i plin mantecati al burro d’alpeggio osiamo un bianco che arriva dall’Appennino, in quell’angolo dell’Alessandrino che già profuma di mare. È un Gavi Docg (100 % Cortese) dell’azienda Aureliana. Vendemmia 2017, 12 gradi, fresco, con profumi floreali che prevalgono sui fruttati, piacevolmente acido e sapido. Discreto per rapporto qualità-prezzo (4 euro un calice). Assaggiamo anche un Nebbiolo da 13 gradi (7 euro il bicchiere). Unica pecca: è un Wine bar, ci si aspetterebbe una carta dei vini, che invece manca. <p> <p><p> <p>Agrishop, Aeroporto Pertini, Caselle <p> <p><p> <p>LEGGI ANCHE: Tutte le recensioni di Torino da mangiare <p> <p> <p> <p> <p> <p><p> <p> <p><p> <p>", "time": "2018-12-30T10:41:55+01:00", "type": "cronaca"}
{"title": " Fuori i Costardi dentro Monti. La svolta di Edit è l’allievo di Scabin ", "url": "https://www.lastampa.it/2019/01/10/cronaca/fuori-i-costardi-dentro-monti-la-svolta-di-edit-lallievo-di-scabin-G1GAXmHF8MDI5PEeWclupO/pagina.html", "review": "", "content": "<p> <p>Anno nuovo, vita nuova. Almeno nelle cucine di Edit: dal 15 gennaio alla guida del ristorante del polo gastronomico di via Cigna, ci sarà Matteo Monti, nuovo Resident Chef del luogo torinese più vocato alla contaminazione. A un anno dalla sua apertura, termina la consulenza dei Costardi Bros. «Ringraziamo Christian e Manuel Costardi per l’intenso lavoro fatto insieme, ma Edit ha bisogno di modificare il suo percorso ed è per questo che abbiamo deciso di abbandonare la strada della consulenza e di affidarci a uno chef interno, più presente in struttura» dice Giovanni Rastrelli, ad di Edit.<p> <p>LEGGI ANCHE: Tutti gli appuntamenti, gli eventi e le mostre a Torino <p> <p> E se Renato Bosco continua a firmare la carta delle pizze e i ragazzi di Barz8 quella dei cocktail, cambierà la proposta vegana che affianca l’offerta del pub: «Proseguiamo la nostra partnership con Lavazza – aggiunge Rastrelli – che però ha concluso la collaborazione con Pietro Leemann e siamo quindi in cerca di una nuova figura di riferimento per questo settore». E mentre c’è chi vocifera di un possibile inserimento in squadra dell’assodato team della famiglia Chiodi Latini, che con il mondo vegetale integrale a Torino ha portato una rivoluzione in tavola, da Edit fanno sapere che il primo anno di attività è stato più che soddisfacente con 140 mila coperti serviti, oltre 70 dipendenti e l’apertura dei loft al piano superiore.  <p> <p>Nessuna tempesta in vista dunque per l’area di 2400 metri quadrati riqualificata a fronte di un investimento di 12 milioni di euro: si tratta solo di un cambio di rotta. Ed ecco che alla guida dell’Edit Restaurant arriva lo chef piacentino, classe 1979, che ha alle spalle esperienze con grandi maestri come Filippo Chiappini Dattilo, Paolo Lopriore e Davide Scabin. Torino è per Monti un piacevole ritorno dopo l’ultima esperienza al Rebelot di Milano. «So di arrivare in una città dove si sta bene e dove si mangia bene per questo cercherò di essere partecipe della sua offerta gastronomica. La mia idea è quella di sviluppare due proposte differenti: una per il bancone in cui chiederò ai clienti di affidarsi alla mia cucina, al mio istinto, al gioco; una per il ristorante dove poter conoscere, oltre a me, tutto il mondo che ruota intorno a Edit». Pur avendo lavorato tre anni nelle cucine del Combal.Zero di Rivoli, Monti sta scoprendo proprio in questo periodo la città: «Sono a Torino da un mese e sono rimasto folgorato dal mercato dei contadini di Porta Palazzo, risorsa incredibile per la città. Ci vado tutti i giorni apprezzo davvero la varietà e la qualità dei prodotti in vendita. C’è poi un lato umano bellissimo tra i banchi del mercato, ma anche tra la gente di Torino che mi ha accolto con tantissimi messaggi di benvenuto». <p> <p>E se sul menù lo chef non lascia trapelare alcun indizio c’è però un piatto che ama raccontare: il Bianco Campari, semifreddo al cioccolato bianco con burro di arachidi, polvere di cappero salato, olio extravergine di olive e Campari che ogni 15 del mese si arricchirà di un nuovo ingrediente, quasi a scandire il tempo e a siglare la sua permanenza in città.<p> <p> <p> <p> <p> <p><p> <p> <p><p> <p>", "time": "2019-01-10T13:48:15+01:00", "type": "cronaca"}
{"title": " Foie gras e crepes ispirati come le canzoni di Conte ", "url": "https://www.lastampa.it/2018/12/30/cronaca/foie-gras-e-crepes-ispirati-come-le-canzoni-di-conte-IafMw1j9JFqeU3nQlnhGnJ/pagina.html", "review": "", "content": "<p> <p>Sarà che siamo sotto le feste e quindi non è poi così strano mangiare cibi «lussuosi», sarà che mi è capitato di recente nella caffetteria di un museo parigino di assaggiare un’insalata di foie gras (era dedicata a Van Dyck, il «pittore di corte» le cui tele si possono ammirare anche ai musei reali di Torino fino a marzo), ma quando ieri a pranzo ho visto in carta un’insalatina di foie gras marinato, pan brioche, cipolla caramellata non ho saputo dire di no. Ero alla Fioraia di Castello d’Annone, un locale alto su un cucuzzolo di una collina a poca distanza dal casello dell’autostrada Asti Est. Non mi sono pentito anche se il foie gras l’ho trovato un pizzico troppo freddo, in compenso a guarnire il piatto c’erano anche un’ottima salsina di anguria bianca e zenzero e una gelatina di porto. E mi sono anche reso conto che il matrimonio tra pan brioche e foie gras è di quelli indissolubili, perché quando ho finito il pan brioche ho provato ad accompagnare il «fegato grasso» con il pane normale ed era tutta un’altra storia. <p> <p> <p> <p>LEGGI ANCHE: Tutte le recensioni di Torino da mangiare <p> <p>Ero in viaggio e non volevo appesantirmi così ho saltato il primo, anche se il risotto alla zucca, speck in polvere e tartufo nero e i tagliolini 30 tuorli ai carciofi alle due cotture, mi «tentavano tre volte tanto», come recitava una pubblicità. D’altronde avevo visto tra i secondi una «torinese» d’entrecôte di vitella fassona impanata nei grissini al mais e già che mi ero coccolato con il foie gras ho deciso di continuare a farlo con la torinese (o «grissinopoli»). Essendo d’entrecôte non aveva l’osso quindi più vicina alla Wiener Schnitzel, che alla milanese doc (ma le discussioni al riguardo tra Vienna e Milano sono infinite). Solo che io la amo bella spessa e ancora sanguinolenta e questa, pur essendo la carne gustosa, non era molto spessa, anche se per fortuna non sottile come l’«orecchio d’elefante» oggi di moda. L’accompagnava un ketchup fatto in casa, ma io la torinese la amo «nature» e mi sono attenuto alla mia religione. <p> <p>Un tocco di Messico (siamo pur sempre nella terra di Paolo Conte, anche se non c’erano le nuvole) è arrivato al dessert, un’eccellente crêpe alla Tequila Sunrise, con crema gelato alla vaniglia e arancia. Ero da solo e ho deciso di coccolarmi anche con il vino (la carta è molto ricca di etichette non solo piemontesi: c’è lo zampino di Franco Martinetti, uno dei maghi italiani del vino, che del locale è un habitué) e ho preso una mezza bottiglia di Pinot Nero «Red Angel on the moonlight» di Jermann (in fondo sempre Conte ha dedicato una canzone al Diavolo Rosso, ossia al ciclista di queste parti Giovanni Gerbi). Con un caffè ho speso 71 euro (ci sono anche menu a 45 e 65 euro), ma ogni tanto si può non badare a spese, tenuto conto che domani è San Silvestro, anche se mi hanno detto che nel locale non fanno il cenone. <p> <p>La Fioraia, Via Mondo 26, Castello d’Annone (At) <p> <p>BY NC ND ALCUNI DIRITTI RISERVATI <p> <p> <p> <p> <p> <p><p> <p> <p><p> <p>", "time": "2018-12-30T10:50:39+01:00", "type": "cronaca"}
{"title": "Istituto Agnelli 1967, ritrovarsi mezzo secolo dopo il diploma ", "url": "https://www.lastampa.it/2017/08/31/cronaca/istituto-agnelli-ritrovarsi-mezzo-secolo-dopo-il-diploma-08qxYjShOiR8nucyEBi8YL/pagina.html", "review": "", "content": "<p> <p>Nell’era di Facebook, Whatsapp e Skype, anche noi allievi «pionieri» dell’Istituto tecnico industriale Edoardo Agnelli di Torino, ne siamo stati contagiati. Pochi, a dire la verità, all’inizio abbiamo cercato di costituire un gruppo su Facebook (Agnelli 1967, appunto) per il piacere di ritrovarci dopo tanti anni dal diploma e scambiarci le nostre esperienze di vita, trovandoci semplicemente per un pranzo in qualche amena località piemontese. <p> <p><p> <p>LA RICERCA <p> <p>Poco per volta l’iniziativa ha preso piede e, partito il progetto, è scattata la ricerca di tutti gli ex studenti delle classi Meccanici, Elettrotecnici ed Elettronici per rintracciare anche quelli refrattari ai social network. Forse qualcuno ha avuto dei dubbi e forse anche la paura di essere invecchiato troppo, di non ricordare più i nomi, di aver definitivamente messo in soffitta questi ricordi.<p> <p>Poi invece la curiosità di sapere che fine ha fatto il tuo compagno di banco, quello che era così bravo a scuola, quello che giocava con te nella squadra di basket dell’istituito, l’amico più sincero al quale abbiamo affidato i nostri pensieri segreti, ha avuto il sopravvento.<p> <p><p> <p>LE VECCHIE FOTO <p> <p>Invece tutto bello, piacevole; arriva il momento più atteso anche se è difficile riconoscere tutti questi signori attempati. Poi si inizia a condividere le vecchie fotografie, a riconoscerci anche a distanza di 50 anni. Eravamo a scuola insieme, abbiamo avuto professori geniali e insegnanti nevrotici o troppo severi, interrogazioni, compiti in classe e compiti fiume, fino all’esame finale di abilitazione che si è tenuto a Rivarolo Canavese poiché il nostro istituto non era ancora parificato. <p> <p><p> <p><p> <p><p><p><p><p><p> <p><p> <p><p> <p>UN SALTO NEL PASSATO <p> <p>Un salto nel passato dunque che riavvicina una trentina di ex studenti con il piacere di tornare all’Istituto per rivedere le aule scolastiche, i laboratori tecnici e i campi da gioco degli intervalli giornalieri. Poi a tavola, durante il pranzo, incominciano le testimonianze di ognuno per il ricordo più vivo della scuola, per le gite scolastiche e inevitabilmente il condividere le proprie esperienze di vita dopo il diploma.<p> <p><p> <p>LE MOTIVAZIONI <p> <p>Ma quali sono le motivazioni che spingono un gruppo eterogeneo di persone un bel po’ oltre i 60 anni, sparse su e giù per il Piemonte e alcuni anche con esperienze fuori dall’Italia, a ritrovarsi dopo tanto tempo? Forse sarebbe meglio conservare i ricordi della giovinezza così come sono, fissati e fotografati nel passato ideale. E poi perché sottoporsi allo stress di venire giudicati, soppesati per l’aspetto, per la riuscita professionale e personale, quando sarebbe così facile lasciare le cose come stanno? Ma qualcosa che resta, al di là delle chiacchiere e dei ricordi tra vecchi compagni di scuola, c’è. È l’emozione di guardarsi indietro e, con un senso di stupore, scoprire quanta strada abbiamo fatto e la direzione che ha preso la nostra vit a. È la certezza di venire proprio da lì, di avere delle radici e delle motivazioni in comune con quelli che, a prima vista, sono solo un gruppo di signori di mezza età un po’ sciupati. E invece sono proprio loro: i tuoi compagni di scuola.<p> <p><p> <p>LEGGI ANCHE Tutti i pezzi di questa sezione <p> <p><p> <p>*** MANDATECI LE VOSTRE STORIE  <p> <p>Inviatele con 2 fotografie orizzontali di come eravate e come siete a cenadiclasse@lastampa.it: le troverete sulla pagina della Cronaca di Torino de La Stampa e sul profilo Facebook. <p> <p><p> <p> <p> <p> <p> <p><p> <p> <p><p> <p>", "time": "2017-08-31T10:36:06+01:00", "type": "cronaca"}
{"title": "Quei “ragazzi” eporediesi della classe E che oggi festeggiano assieme i loro 50 anni ", "url": "https://www.lastampa.it/2017/08/14/cronaca/quei-ragazzi-eporediesi-della-classe-e-che-oggi-festeggiano-assieme-i-loro-anni-RRWhicUFGyXYVt31zntRCN/pagina.html", "review": "", "content": "<p> <p>Cinquant’anni quest’anno!!! Che traguardo <p> <p>E quale occasione migliore per cercare di riunire i compagni di ragioneria? <p> <p>Devo dire che alla fine non è stato cosi complicato. Creato il gruppo su Whats App è partita la catena per ritrovarci tutti. Devo ammettere che le classi erano molto più numerose ai miei tempi! O forse è solo la mia impressione. <p> <p>La cosa più carina è stato l’entusiasmo generale con il quale tutti si sono buttati in questa nuova avventura e ovviamente sono arrivate un sacco di fotografie di come eravamo, si con le spalline alla Goldrake, ciuffi improbabili e jeans decisamente a vita alta. <p> <p>Le condivisioni delle foto ci hanno reso tutti molto ilari. L’autoironia che caratterizzava la mia classe è rimasta intatta. A distanza di 32 anni.  Il D Day scelto è stato l’11 di giugno. Ovviamente non tutti hanno potuto partecipare ma molti si. <p> <p>Ci siamo trovato per un pranzo privato con saletta a noi dedicata alle 12 sotto il sol leone del Canavese. I maschi della classe ci hanno omaggiato di una rosa, gesto galante e tenero da noi tutte femmine molto apprezzato.  <p> <p> <p> <p><p><p><p><p><p> <p><p> <p>Il tavolo reale ci ha permesso di guardarci tutti in faccia e di raccontarci aneddoti della scuola. In un balzo abbiamo cancellato gli anni in cui non ci siamo visti e siamo ritornati in «classe» a ridere dei professori e di noi stessi; ci siamo ricordati del professore di Diritto ed Economia che era solito passeggiare avanti e indietro o come diceva lui «da Torino a Vercelli e da Vercelli a Torino» (che sono i due cognomi di 2 alunni seduti ai lati opposti della classe) della Preside dal piglio volitivo e delle poche gite fatte in quanto non trovavamo mai un professore disposto ad accompagnarci. <p> <p>Abbiamo parlato di noi, di cosa «siamo diventati», uno dei nostri ex compagni è diventato investigatore privato: dall’alto del suo over 180 cm ci ha raccontato qualche episodio divertente. La leggerezza e la semplice complicità ci hanno accompagnato per tutta la giornata. <p> <p>La vita non è stata clemente con tutti, alcuni sono stati più fortunati di altri come del resto sempre accade, ma questa giornata che è volata come un lampo, ci ha regalato il passato dei ricordi e un presente che non dimenticheremo presto. <p> <p>Non aspetteremo altri 32 anni per ritrovarci. <p> <p>ITC G Cena Classe E anno 1966-1967. <p> <p><p> <p><p> <p>*** MANDATECI LE VOSTRE STORIE  <p> <p>Inviatele con 2 fotografie orizzontali di come eravate e come siete a cenadiclasse@lastampa.it: le troverete sulla pagina della Cronaca di Torino de La Stampa e sul profilo Facebook. <p> <p><p> <p> <p> <p> <p> <p><p> <p> <p><p> <p>", "time": "2017-08-14T11:59:17+01:00", "type": "cronaca"}
{"title": "I bambini nati nel 1966 e la “Casa degli affetti” della scuola elementare di Mappano ", "url": "https://www.lastampa.it/2017/08/02/cronaca/i-bambini-nati-nel-e-la-casa-degli-affetti-della-scuola-elementare-di-mappano-U2H317fHVbpX5hNOp59AsO/pagina.html", "review": "", "content": "<p> <p>«Buongiorno maestra.. mi aiuti lei …Come si fa a scrivere ad una delle donne <p> <p>più importanti della mia vita senza neanche sapere se si verrà riconosciuti? Buona domenica, un abbraccio».<p> <p>Così è iniziato tutto. Domenica 17 maggio 2015 ore 11. Appena ho letto questo messaggio è scoppiato il Big Bang emozionale. Il messaggio è stato scritto da un mio ex alunno (classe ’66) dopo un blackout di 40 anni. Io li avevo lasciati così nella classe 5ªB del 1977, scuola elementare di Mappano. <p> <p>A seguito di quel messaggio si è aperta una cascata di ricordi e di scoperte inaspettate… La scoperta più grande è stata accorgermi che quei «bambini» non erano mai usciti dal mio cuore, come loro non si erano scordati di me, la loro maestra Marò. E così dopo poco il gruppo di quella classe, che forse non si era mai perso veramente ma è rimasto sempre unito da un filo invisibile, si è ritrovato in una chat di whatsApp con l’entusiasmo di sempre e la voglia di rivedersi dopo quarant’anni.<p> <p>«Siamo cambiati molto… il vissuto di ognuno di noi ci ha dato imprinting<p> <p>molto variegati ed eterogenei… non è facile… i bambini di allora sono cresciuti e cambiati insieme al mondo che li circondava… ». Firmato: Walter<p> <p><p> <p>IL RITROVO <p> <p>Pieni di emozione ci siamo ritrovati il 29 maggio 2016, tutti ai nostri posti come in quella foto di classe che è rimasta tatuata nel cuore di ciascuno. <p> <p>Davide, Roberto, Germano, Salvatore, Romeo, Enrico, Elio, Massimo P., maestra Marò, Massimo M., Walter, Mario, Cristina, Palmira, Silvia C., Annalisa, Antonella, Rosetta, Luisa, Francesca e Silvia T.. Tutti presenti con la voglia di condividere e colmare i quarant’anni di assenza. Salvatore per l’occasione è tornato dalla Sardegna, in cui si era trasferito dal 1984 con la famiglia, per poter rivedere gli amici lasciati a Mappano.<p> <p>«Penso veramente che Salva abbia fatto una cosa eccezionale. Per la nostra amicizia e il legame che lo ha fatto venire fino a noi, il gruppo te ne sarà grato all’infinito». Firmato: Massimo M.<p> <p><p> <p><p> <p><p><p><p><p><p> <p><p> <p><p> <p>IL PRANZO <p> <p>Cosa ci ha lasciato quel pranzo? Ve lo faccio raccontare direttamente dai commenti che ne sono seguiti. Per me solo una parola: tzunami<p> <p>«Sono molto commosso per la vostra meravigliosa e calorosissima accoglienza, mi mancano le parole per esprimervi la mia gratitudine e la felicità per avervi rivisto e riabbracciato tutti quanti». Firmato: Salvatore <p> <p><p> <p>«Mi è sembrato tornare indietro nel tempo con in più la consapevolezza della nostra età che considero un valore aggiunto». Firmato: Massimo P. <p> <p><p> <p>«Grazie a tutti, siamo sempre una grande 5ªB». Firmato: Silvia T. <p> <p><p> <p>«Speravo non finisse mai, quante emozioni e quanta gioia». Firmato:  Francesca <p> <p><p> <p>«Sicuramente una delle cose più belle della mia vita, grazie classe, grazie Marò», ha scritto Romeo <p> <p><p> <p>«Non trovo le parole, o forse sono loro che non trovano me: giornata da custodire gelosamente nel cuore»: è questo il contributo di Walter <p> <p><p> <p>«La giornata è stata veramente meravigliosa, al di là delle più rosee aspettative: <p> <p>grazie ragazzi e un grazie di cuore alla meravigliosa maestra» aveva detto Davide <p> <p><p> <p>LA CHAT <p> <p>Dal momento in cui è nata la chat, ogni giorno è un «buongiorno!» per rivivere esperienze di quarant’anni fa, che incredibilmente sono rimaste come fotografie animate nella memoria dei miei ragazzi.<p> <p>Come la visita a «La Stampa» del 9 febbraio 1977. «Ricordo che avevamo imparato a ciclostilare: facevamo proprio tutto, dall’articolo alla stampa» dice Francesca. <p> <p>Oppure come in occasione della gita a Valprato Soana del maggio 1976. «Appeso in corridoio nella casa dei miei genitori c’è ancora il souvenir di Valprato comperato<p> <p>durante la gita», ricorda Salvatore <p> <p>.«Qualcuno ha preso i minerali del Parco, un altro ha tagliuzzato la sdraio di Marò, l’autista del pullman Mr Simpatia… e non vi ricordate di una gita cosi?» scrive  Roberto. <p> <p>E poi, nel luglio del 2016, qualcuno a Valparato Soana ci è tornato...<p> <p><p> <p>I TORNEI SPORTIVI <p> <p>I ricordi vanno anche al torneo scolastico femminile di «palla a 9» del maggio 1977.<p> <p>«Da qualche parte ho ancora la medaglia, se non sbaglio quella del primo posto»: è la testimonianza di  Francesca.<p> <p>«Ricordo che avevate vinto il torneo e noi maschietti eravamo la calda curva super tifosa». Firmato: Romeo. «Un applauso a tutte noi campionesse e ai nostri ragazzi PonPon. Non ricordate? Abbiamo fatto piangere tutta la 5ªC ». Il commento di Palmira. Indimenticabile anche il torneo di calcio maschile del maggio 1977....<p> <p><p> <p>UNA FANTASTICA AVVENTURA <p> <p>Da questa fantastica avventura ho scoperto che la nostra 5ªB è stata per noi tutti «La casa degli affetti». Da quel primo messaggio che ci ha fatto ritrovare, ci accompagniamo ogni giorno nella nostra quotidianità, condividendo fatiche, ansie e gioie. Ed è bello sapere di non essere soli. Non sono mancate altre occasioni per ritrovarsi anche con il mitico bidello Osvaldo e la moglie Graziella.<p> <p><p> <p>10 DICEMBRE 2016 <p> <p>È proprio vero: «Gli insegnanti prendono per mano, aprono la mente e toccano il cuore». Anche i bambini di allora e gli adulti di oggi toccano il cuore e lo riempiono di grandi emozioni, grande affetto e profonde e inaspettate sorprese.<p> <p>Grazie a tutti i miei ragazzi, cari e indimenticabili oggi come allora.<p> <p><p> <p>LEGGI ANCHE Tutti i racconti di questa rubrica <p> <p><p> <p><p> <p><p> <p>*** MANDATECI LE VOSTRE STORIE  <p> <p>Inviatele con 2 fotografie orizzontali di come eravate e come siete a cenadiclasse@lastampa.it: le troverete sulla pagina della Cronaca di Torino de La Stampa e sul profilo Facebook. <p> <p><p> <p> <p> <p> <p> <p><p> <p> <p><p> <p>", "time": "2017-08-02T09:42:47+01:00", "type": "cronaca"}
{"title": "I ragionieri diplomati nel 1978 che di fantozziano hanno solo i capelli grigi ", "url": "https://www.lastampa.it/2018/01/23/cronaca/i-ragionieri-diplomati-nel-che-di-fantozziano-hanno-solo-i-capelli-grigi-4aEwqjhldaTAXRfjM6gvRO/pagina.html", "review": "", "content": "<p> <p>Siamo ex allievi dell’Istituto Tecnico Sommeiller di Torino. Negli anni tra il 1973 e il 1978 abbiamo frequentato la «mitica» sezione F, oggi da noi chiamata VF. Ma, nonostante la nomea fantozziana del ragioniere, non ci siamo mai ingrigiti, tranne che per la zazzera!<p> <p>Siamo sempre stati molto affiatati ed abbiamo condiviso la nostra gioventù incontrandoci spesso anche al pomeriggio per studiare, e non solo.<p> <p>Abbiamo fatto la prima cena dopo 10 anni dal diploma e ci siamo ritrovati quasi tutti (due o tre assenti, in quanto trasferiti fuori Torino); la seconda allo scadere dei 20 anni, per l’esattezza nel 2009 quando la maggior parte di noi aveva raggiunto il mezzo secolo d’età.<p> <p>E’ stato un successo. Ha partecipato anche Anna, venuta apposta dal Molise, e all’appello mancava solo Angela, trasferita in Puglia. <p> <p><p> <p>QUALCUNO NON C’È PIÙ  Purtroppo ognuno di noi ha avuto diverse vicissitudini: due del gruppo erano già «andati avanti», alcune erano vedove, ma lo spirito, durante la cena, era lo stesso che si respirava tra i banchi di scuola. <p> <p>Avevamo ancora dei sogni e tante cose da condividere. <p> <p><p> <p><p> <p><p><p><p><p><p> <p><p> <p><p> <p>IL GRUPPO WHATSAPP <p> <p>In un attimo è stato come se non ci fossimo mai separati, anzi solo il giorno prima. <p> <p>Da allora facciamo frequenti cene e da marzo 2016 abbiamo fatto un gruppo su Whatsapp che ci tiene compagnia. <p> <p>Siamo in 17 anche perché qualcuno (come Daniele) non si è ancora convertito alla tecnologia.<p> <p>Ci salutiamo al mattino con il buongiorno e a sera ci auguriamo la buonanotte.<p> <p>Nel mezzo ognuno racconta quello che vuole: problemi personali, soddisfazioni e non, esperienze, consigli alimentari, dibattiti politici, idee sul diritto di famiglia e tante altre cose, tra cui anche un mucchio di frivolezze che però ci fanno sorridere. A volte la sera è come guardare la TV in compagnia, condividiamo i commenti in diretta. <p> <p> <p> <p>LEGGI ANCHE: Tutti i racconti di questa sezione <p> <p><p> <p>GLI INOSSIDABILI <p> <p>Qualche volta qualcuno non si ricorda i nomi dei professori e allora intervengono gli inossidabili, quelli che hanno ancora tutto memorizzato. e così scattano le gags ed i ricordi riaffiorano. <p> <p>Sappiamo che possiamo sempre contare gli uni sugli altri e che in qualsiasi momento c’è sempre qualcuno che ci ascolta ed eventualmente ci conforta, anche con una sola parola o una faccina sorridente.<p> <p> <p> <p> <p> <p><p> <p> <p><p> <p>", "time": "2018-01-23T13:49:11+01:00", "type": "cronaca"}
{"title": "I ragazzi dell’Itis Majorana di Grugliasco: cinque anni meravigliosi tra il 1979 e il 1984 ", "url": "https://www.lastampa.it/2017/09/12/cronaca/i-ragazzi-dellitis-majorana-di-grugliasco-cinque-anni-meravigliosi-tra-il-e-il-4kI5dSmuYylc1fJhaPQ0UL/pagina.html", "review": "", "content": "<p> <p>Era il 1979 quando, finite le scuole medie si incominciò la scuola dei «grandi», il grande ITIS Ettore Majorana di Grugliasco.<p> <p>Entrare come primini, in un a classe di sconosciuti, fu un impatto forte, ma subito dopo qualche minuto, grazie ai più intraprendenti, tra cui l’amico Claudio, si ruppe il ghiaccio e cominciò un percorso che ancora oggi dopo quasi 40 anni ci porta a ritrovarci sistematicamente a festeggiare i lustri che passano.<p> <p><p> <p>GLI ANNI DI PIOMBO <p> <p>Erano anni difficili, gli anni di piombo e anche noi nei primi anni del nostro percorso scolastico, fummo attraversati dalle lotte studentesche e dagli scioperi a catena che si succedevano, a volte a ragione di qualche manifestazione nazionale, a volte solo per poter andare in centro a passeggiare.<p> <p>Eravamo 1500 studenti in quegli edifici che si dipanavano in diverse strutture, tra classi, laboratori e palestre, con classi da 25 persone, praticamente un paese e non tutti sopravvivevano al primo e secondo anno: molti i nomi lasciati per strada in quegli anni. Nel triennio di specializzazione elettronica, le cose rispetto agli inizi stavano cambiando, sia nella società che nella scuola, così come stavamo cambiando anche noi.<p> <p><p> <p><p> <p><p><p><p><p><p> <p><p> <p><p> <p>I NUOVI ARRIVI <p> <p>Nuovi compagni arrivarono da altri istituti tecnici, chi dal Pininfarina, chi da altre classi della nostra stessa scuola, chi da istituti privati, così come molti dei nostri cambiarono sede e specializzazione.<p> <p>Cambiammo anche i professori, lasciammo quelli del biennio, tranne quella di matematica, la mitica Lucia, e arrivarono quelli delle materie di specializzazione tra cui il professore di Elettronica Generale, un vero mito, ma per molti il cambiamento non fu facile.<p> <p>Indimenticabili furono le gite, in terza a Rimini, in quarta a Roma e in quinta a Venezia, ma soprattutto erano indimenticabili i viaggi in pullman, con chi suonava, chi cantava, chi dormiva: l’unico punto negativo era che eravamo tutti maschi con un altissimo tasso di testosterone da controllare.<p> <p><p> <p>L’ANNO DEL DIPLOMA <p> <p>L’anno del diploma il 1984, ci colpì in pieno. Eravamo arrivati alla fine del percorso scolastico, ma a parte qualche incomprensione con la professoressa di Tecnologia durante l’esame orale, che era il nostro membro interno, superammo tutti indenni e anche con buoni risultati la nostra prova finale e diventammo maturi.<p> <p>Non ci perdemmo mai di vista e grazie allo spirito di squadra di molti, ci siamo sempre ritrovati, sia nei passaggi importanti della vita, a volte allegri, come i matrimoni e a volte tristi come i funerali, che nei festeggiamenti per le nostre ricorrenze. Infatti a cominciare dal 2000, a cadenza pluriennale, ci siamo sempre ritrovati e sempre con la stessa voglia di stare insieme, sempre come se ci fossimo lasciati ieri.  <p> <p>Era una bella classe la sezione H e siamo rimasti un bel gruppo di compagni, anche a distanza di molti anni. <p> <p> <p> <p>LEGGI ANCHE Tutti i racconti di questa sezione <p> <p> <p> <p><p> <p>*** MANDATECI LE VOSTRE STORIE  <p> <p>Inviatele con 2 fotografie orizzontali di come eravate e come siete a cenadiclasse@lastampa.it: le troverete sulla pagina della Cronaca di Torino de La Stampa e sul profilo Facebook. <p> <p><p> <p><p> <p> <p> <p> <p> <p><p> <p> <p><p> <p>", "time": "2017-09-12T08:43:40+01:00", "type": "cronaca"}
{"title": "La 5ª geometri del Sommeiller amava i Beatles e “Bandiera gialla” ", "url": "https://www.lastampa.it/2018/01/29/cronaca/la-geometri-del-sommeiller-amava-i-beatles-e-bandiera-gialla-m94umLcf9r5B8C0dcROclL/pagina.html", "review": "", "content": "<p> <p>Tutto iniziò 56 anni fa quando una trentina di baldi giovincelli formarono la classe Iª B dell’Istituto per Geometri e Ragionieri Sommeiller di Corso Duca degli Abruzzi.<p> <p>Subito si manifestò nel gruppo lo spirito di appartenenza che si contrapponeva ai coinquilini ragionieri; uno dei motivi di poca sopportazione era dato dal fatto che «loro» avevano in classe le ragazze, mentre noi eravamo una classe di soli ometti.<p> <p>Due anni dopo fummo sfrattati dal Sommeiller e finimmo all’ultimo piano di un palazzo di Via Prati da dove iniziò la storia dell’Istituto per Geometri Carlo ed Amedeo di Castellamonte.<p> <p><p> <p>I CAMBIAMENTI <p> <p>La nostra gloriosa sezione B subì dei cambiamenti nel corso del quinquennio di studi, ma ad ogni inizio corso i nuovi studenti che entravano nel gruppo si ambientavano presto al gruppo originario, che li accoglieva con piacere.<p> <p>Era il tempo dei Beatles e di «Bandiera Gialla» ed a volte lo studio di Topografia o Costruzioni passava in secondo ordine per lasciare più spazio all’ascolto dell’ultimo 45 giri infilato nel mangiadischi.<p> <p>Gli insegnanti che ci hanno formato sapevano entrare nella mentalità di noi ragazzi, magari rifilandoci un 4 all’interrogazione del lunedì per farci poi recuperare con un 8 nel compito in classe del sabato mattina successivo. La loro professionalità ci è stata d’esempio ed ha insegnato a tutti noi la strada per il nostro futuro.<p> <p><p> <p><p> <p><p><p><p><p><p> <p><p> <p><p> <p>Quando nell’estate del 1967 la quinta B finì il percorso scolastico, eravamo in 34, nacque subito il proposito di ritrovarci successivamente per raccontarci le novità e per rivivere i ricordi di un periodo impegnativo ma allegro.<p> <p><p> <p>TANTE VITE DIVERSE <p> <p>Da quel giorno i percorsi dei nuovi 34 geometri sono stati diversi, tanti sono rimasti con il diploma, che allora dava possibilità lavorative importanti, alcuni si sono laureati diventando dottori o ingegneri, ed altri ancora si sono trasferiti in altre zone. Nonostante tutto, al richiamo del «capoclasse», che ogni cinque anni (prima) o due (ultimamente) si fa interprete della convocazione, buona parte della V B si presenta all’appello conviviale.<p> <p> IN ATTESA DI UN NUOVO INCONTRO <p> <p>Nel maggio del 2017 abbiamo quindi festeggiato il cinquantesimo anniversario che ha riunito ben 18 dei 34 geometri del 1967; dopo aver ricordato i quattro amici che, come dicono gli alpini, sono andati avanti, tutti i presenti hanno brindato ad una ricorrenza importante ed hanno ricordato momenti felici.<p> <p>Il saluto finale è stato: arrivederci al 2018. Presto ci sarà un altro incontro.<p> <p><p> <p>LEGGI ANCHE: Tutti i racconti di questa sezione <p> <p> <p> <p> <p> <p><p> <p> <p><p> <p>", "time": "2018-01-29T08:30:16+01:00", "type": "cronaca"}
{"title": "In 28 mezzo secolo dopo all’Avogadro per festeggiare la maturità in Telecomunicazioni ", "url": "https://www.lastampa.it/2017/09/25/cronaca/in-mezzo-secolo-dopo-allavogadro-per-festeggiare-la-maturit-in-telecomunicazioni-KxE4D1JCLWSAxcVzTCMd7J/pagina.html", "review": "", "content": "<p> <p>Nel luglio 1967 la quinta classe A Telecomunicazioni dell’ITIS A.Avogadro sosteneva l’esame di maturità, o come si diceva allora «per il diploma». Fu uno degli ultimi anni in cui si portavano tutte le materie studiate durante l’anno: un impegno grande, difficile, indimenticabile.<p> <p>A marzo 2017 il novanta per cento di quei maturati si è ritrovato per festeggiare i 50 anni del diploma. In verità ci siamo ritrovati molte volte a partire dal venticinquennale, a cadenza almeno biennale, ma i 50 anni erano una ricorrenza importante e l’abbiamo voluta celebrare e festeggiare in modo consono e adeguato. <p> <p><p> <p>DINO IL CAMPERISTA <p> <p>La proposta è partita da Dino, un accanito camperista che ha fatto il giro del mondo nell’emisfero boreale e si appresta a fare la tratta Alaska-Terra del Fuoco. Dino ha contattato l’istituto trovando nella segretaria Susy un’interlocutrice stupenda e appassionata che lo ha messo in contatto con il professor Tommaso De Luca, preside, anzi come si dice ora, dirigente scolastico dell’Istituto al quale è molto piaciuta l’idea di una celebrazione del cinquantenario. De Luca ha condiviso di buon grado l’idea di una visita dell’istituto proponendoci di seguito l’inaspettata possibilità di celebrare questo incontro con un pranzo comunitario all’interno dell’Istituto stesso, nei locali adibiti a bar e ristorazione.<p> <p>La cosa è stata accolta entusiasticamente da tutti noi e si è fissata la data dell’11 marzo 2017 per l’evento. Che però raccontiamo solo ora, a distanza di sei mesi.<p> <p>Ci siamo trovati in 28, non tutti diplomati nel ’67, alcuni un anno dopo, altri in altre scuole, con la tristezza di non aver più con noi Alvaro e Francesco purtroppo defunti.<p> <p><p> <p><p> <p><p><p><p><p><p> <p><p> <p><p> <p>Il professor De Luca ci ha ricevuti nella bellissima Aula Magna intitolata al grande preside Giulio Cesare Rattazzi dove, sia da parte dell’istituto, sia da parte di alcuni rappresentanti della classe, è stato ribadito il forte senso di appartenenza di chiunque abbia frequentato l’Avogadro, un vero e proprio imprinting verso le mura di corso San Maurizio 8. Senso di appartenenza e orgoglio che sono stati ben descritti dal professor Marco Aime nel suo volume «All’Avogadro si cominciava a ottobre». Aime è antropologo e scrittore, ma prima della laurea in Lettere frequentò e si diplomò all’Avogadro.<p> <p><p> <p>IL CLOU DELLA CELEBRAZIONE <p> <p>Il clou della celebrazione è stato la consegna da parte del preside, ad ognuno di noi, di un diploma celebrativo del cinquantenario, a ricordo di quello “vero” del 1967.<p> <p>Prima del pranzo, rivelatosi ottimo, tanto nel cibo quanto nei vini, abbiamo fatto visita ad alcuni laboratori incontrando studenti e insegnanti nonché le bellissime palestre molto ben attrezzate. Fa effetto pensare che noi andavamo in una palestra distante quasi un chilometro dall’istituto, in via Guastalla... <p> <p><p> <p><p> <p><p><p><p><p><p> <p>Il diploma consegnato nell’occasione <p> <p><p> <p>Desidero rimarcare che solo una piccola parte di noi, allora come ora, fosse di Torino città; l’Avogadro è sempre stato un polo catalizzatore anche geografico: ad esempio Angelo dall’Argentario, Sandro da Padova, Francesco da Milano, poi amici dalla Val Susa, dal saluzzese, cuneese: Avogadro caput mundi.<p> <p>Ci siamo lasciati con l’intendimento di continuare a incontrarci fisicamente, magari a cadenza annuale, per perpetrare questo sentimento che vorrei augurare alle nuove generazioni: noi abbiamo «fatto» l’Avogadro! <p> <p><p> <p>LEGGI ANCHE Tutti gli articoli di questa rubrica <p> <p><p> <p>*** MANDATECI LE VOSTRE STORIE  <p> <p>Inviatele con 2 fotografie orizzontali di come eravate e come siete a cenadiclasse@lastampa.it: le troverete sulla pagina della Cronaca di Torino de La Stampa e sul profilo Facebook. <p> <p><p> <p><p> <p> <p> <p> <p> <p><p> <p> <p><p> <p>", "time": "2017-09-25T10:32:34+01:00", "type": "cronaca"}
{"title": "Il polpo su crema di cachi spicca nella casa dei risotti ", "url": "https://www.lastampa.it/2018/11/11/cronaca/il-polpo-su-crema-di-cachi-spicca-nella-casa-dei-risotti-2dG80ZaaPv3q7Gi3AmCvZP/pagina.html", "review": "", "content": "<p> <p>Se vi state chiedendo perché sul menù dei risotti, specialità della casa, c’è la porzione intera e la mezza porzione, avrete presto una risposta: le portate sono molto generose. Il Vicolo in via San Francesco da Paola ha spazi luminosi, pareti insonorizzate, luci originali e bellissimi tavoli di legno grezzo. Grande attenzione alla celiachia e alle intolleranze e ampia scelta di risotti, crêpes dolci e salate, insalate e dolci casalinghi. Abbiamo assaggiato un polpo arrostito su crema di cachi e zenzero. L’abbinamento è azzardato ma riuscito e la differenza di consistenze e temperature è molto piacevole. Perfetto per una pausa pranzo mentre a cena si accettano prenotazioni a turno: o 20 o 21.30. Di giorno, con un piatto, acqua e caffè si spendono 12-15 euro.<p> <p><p> <p>LEGGI ANCHE: Tutti gli articoli di Torino da mangiare <p> <p><p> <p> <p> <p> <p> <p><p> <p> <p><p> <p>", "time": "2018-11-11T10:59:23+01:00", "type": "cronaca"}
{"title": "Quel Riesling che invoglia a non fermarsi a un calice ", "url": "https://www.lastampa.it/2018/11/11/cronaca/quel-riesling-che-invoglia-a-non-fermarsi-a-un-calice-CzMxBgGhB5QVqJBwaGa6TP/pagina.html", "review": "", "content": "<p> <p>Accompagnare le orecchiette alle vongole e pesto di broccoli con Riesling dell’Alto Adige è un piacere per tutti i sensi. Questo bianco delle cantine St. Pauls, 200 produttori in provincia di Bolzano, ha un bouquet tipicissimo - classico profumo di pesca, con note di idrocarburi sul finale - e quella punta di acidità che lo rende freschissimo e invoglia a non fermarsi. La carta dei vini del Kipling Restaurant&amp;Wine è ben fatta, chilometrica e suddivisa tra vini in degustazione, da abbinare al menù, e da dessert (con selezione di Sherry, Porto, Passito, Barolo Chinato e Banyuls). Poi té, whisky, cognac e brandy. I rossi vanno dal Primitivo del Salento al Ruché di Castagnole Monferrato. Forse ci si aspetterebbe qualche etichetta in più negli spumanti. <p> <p><p> <p>LEGGI ANCHE: Tutti gli articoli di Torino da mangiare <p> <p><p> <p> <p> <p> <p> <p><p> <p> <p><p> <p>", "time": "2018-11-11T11:07:17+01:00", "type": "cronaca"}
{"title": "Così buoni i porcini fritti che non li scordi per anni ", "url": "https://www.lastampa.it/2018/11/11/cronaca/cos-buoni-i-porcini-fritti-che-non-li-scordi-per-anni-cqjosQ9NMzYMBlTIkfptXP/pagina.html", "review": "", "content": "<p> <p>Ci sono piatti che riscaldano il cuore e anche a distanza di tempo non riesci a cancellare. I funghi porcini fritti di Boja Fauss rientrano in questa categoria. Pieno San Salvario ma lontano dal caos, questo ristorante è stato creato in un’ex cantina con mattoni a vista. Non troppo formale, molto attento anche alle famiglie con bimbi. Difficile non essere conquistati dalla sua cucina che propone piatti della tradizione sabauda ma con un tocco di originalità. Un esempio, le caramelle piemontesi con il tartufo - agnolotti con la forma allungata delle caramelle “Rossana” per esaltarne il ripieno - o i tagliolini di farina di castagne. E per i bimbi, niente pasta al pomodoro o cotoletta con le patatine: meglio un bel piatto di plin burro e salvia, preparato con cura. <p> <p><p> <p>LEGGI ANCHE: Tutti gli articoli di Torino da mangiare <p> <p><p> <p> <p> <p> <p> <p><p> <p> <p><p> <p>", "time": "2018-11-11T11:12:37+01:00", "type": "cronaca"}
{"title": " Il cavolo rapa al vermouth invece dei tomini ", "url": "https://www.lastampa.it/2018/11/11/cronaca/il-cavolo-rapa-al-vermouth-invece-dei-tomini-IYDU50LcwVWZwFrr60c3hN/pagina.html", "review": "", "content": "<p> <p>Il tratto di corso Casale tra piazza Borromini e la stazione della cremagliera per Superga è oggi una sorta di street food, con una sequenza di ristoranti, pizzerie, pasticcerie, locali etnici di ogni tipo. Ma si può dire che in fondo la vocazione ad ospitare locali in questo tratto di strada c’è sempre stata se penso agli Anni 70, quando ci trovavi le “piole” ossia le osterie spesso con la topia (il pergolato) dove gli studenti del ’68 andavano a scambiare esperienze politiche e bicchieri di vino (non sempre eccellenti) con gli operai. Alcuni posti come le Cantine Risso o l’Osteria dell’Amicizia ci sono ancora, altri come la piola dei Combattenti hanno chiuso chissà da quanto tempo.<p> <p><p> <p>LEGGI ANCHE: Tutti gli articoli di Torino da mangiare <p> <p><p> <p>C’erano anche ristorantini come Cucco (era anche albergo e oggi non c’è più) o Goffi, che era famoso per il suo polletto alla piastra (non aveva la stella Michelin, ma per qualche anno la “rossa” l’ha segnalato tra i locali degni di nota in città). E proprio Goffi ha riaperto in questi giorni i battenti con una nuova proprietà. A entrarci, se ricordate com’era prima vi viene un colpo al cuore, perché non ha più nulla della vecchia osteria torinese, in compenso se non siete legati al passato apprezzerete il nuovo look moderno, i tavoli distanziati, l’eleganza informale del tutto. A ben disporvi sarà appena vi sedete l’amuse-bouche, uno strepitoso cavolo rapa imbevuto di vermouth (a me ha ricordato un dessert di melone bianco sempre al vermouth, gustato in un ristorante madrileno). Sono solo tre cubetti ma vi fanno scommettere sul futuro dello chef, anche se i piatti che arrivano dopo non sono sempre all’altezza dell’amuse-bouche (ma chi ben comincia è già a metà dell’opera). <p> <p><p> <p>I menù  Si può scegliere tra vari menù, il carnivoro, l’erbivoro, l’onnivoro, il benessere che variano tra i 45 e i 50 euro (bevande escluse), e comprendono antipasto, primo, secondo e dessert. Si può anche saltabeccare da un menù all’altro, io ad esempio sono partito con un pollo al limone: l’ho fatto in omaggio al polletto della memoria, ma in questo caso si tratta di una variazione sul tema del pollo fritto: impanato, in pastella e in tempura. Il tutto con una salsa al limone e una misticanza. In tempura mi ha convinto più del resto, ma pur apprezzando l’idea direi che il piatto ha bisogno di una messa a punto. Più risolti i cappelletti in consomme di pollo.<p> <p> Interessanti le costine di maiale alla paprika, cotte a bassa temperatura, che si sciolgono in bocca, cui forse un pizzico di grinta in più (la paprika era light) avrebbe giovato. Nel tiramisù i savoiardi al caffè diventano una sottile base, la crema al mascarpone è di eterea leggerezza. In due con una bottiglia di Primitivo Polvanera si sono spesi 116 euro e anche grazie a un servizio giovane e gentile è rimasta la curiosità di tornare a provare altri piatti. <p> <p> <p> <p> <p> <p><p> <p> <p><p> <p>", "time": "2018-11-11T11:16:21+01:00", "type": "cronaca"}
{"title": "Si mangia senza coltelli e la farinata è gourmet ", "url": "https://www.lastampa.it/2018/11/18/cronaca/si-mangia-senza-coltelli-e-la-farinata-gourmet-lopV3bTXlxIOeMcEjiTjmJ/pagina.html", "review": "", "content": "<p> <p>L’impasto delle pizze di Ad Hoc è realizzato con tipologie di farine differenti, tra cui c’è anche quella di soia. La lunga lievitazione garantisce una buona digeribilità del prodotto servito su taglieri di legno. Banditi i coltelli: forchetta e rotella per la pizza devono essere sufficienti, anche se a volte non è la scelta più comoda. L’altra particolarità di questo locale è che alcune pizze non vengono proposte con la salsa di pomodoro, ma con basi pensate dallo chef: dalla crema di zucca a quella di peperoni, di carciofi o di porcini. L’originalità mantiene però la scelta di buone materie prime: peccato che nel mio caso la pizza fosse un po’ bruciata. Da provare anche la farinata qui proposta in versione gourmet con gorgo e cipolla o bagna cauda e capperi. <p> <p><p><p><p> <p>Ad Hoc<p> <p>via Plana 7/b<p> <p>Tel. 011 8128643<p> <p> <p> <p> <p> <p><p> <p> <p><p> <p>", "time": "2018-11-18T12:19:02+01:00", "type": "cronaca"}
{"title": "“Quarant’anni dopo le elementari alla Manzoni, abbiamo ricominciato da capo” ", "url": "https://www.lastampa.it/2017/10/02/cronaca/quarantanni-dopo-le-elementari-alla-manzoni-abbiamo-deciso-di-ricominciare-da-capo-9vrwPm7rl4iiuqgo3oCaBI/pagina.html", "review": "", "content": "<p> <p>Finita la quinta elementare, nel lontano 1974, non ci siamo più frequentati per quaranta anni. Ognuno è andato per la propria strada: le medie, le superiori, il lavoro, il matrimonio, i figli, le tante cose della vita. Poi, tre anni fa, da poco passati i cinquanta, alcuni di noi si sono ritrovati ed abbiamo avuto la sensazione di esserci lasciati solo il giorno prima.<p> <p>Un gruppo di tredici ex compagni di classe - Tessa, Andrea, Aldo, Davide, Laura, Massimo P, Tony, Raffaele, Sergio, Massimo G, Paolo, Alessandro e Pier Vittorio - che ovviamente attende tutti gli altri.<p> <p><p> <p>CORREVA L’ANNO 1969 <p> <p>Cominciammo la prima elementare nell’ottobre 1969, nella scuola Alessandro Manzoni di via Bianzè a Torino. La nostra era la sezione A, trenta alunni e primo ciclo scolastico con classe mista: diciassette maschi e tredici femmine. I primi con il grembiule nero, le seconde con quello bianco. La maestra si chiamava Angiola Finocchiaro, un’insegnante sulla quarantina che da ragazza aveva fatto la staffetta partigiana nel cuneese. A differenza di oggi che agli insegnanti si dà del tu o li si chiama per nome, per noi era la «signora maestra» e quando entrava o usciva dall’aula ci alzavamo in piedi. <p> <p><p> <p>LE MEDAGLIE D’ORO <p> <p>Al sabato mattina per quelli che durante la settimana erano stati meritevoli vi erano in palio tre medaglie, oro, argento e bronzo, che si conquistavano grazie alle buone note. Queste erano dei cartoncini rettangolari di color verdino per il profitto e rosso per la condotta. Chi ne otteneva di più, grazie alle buone votazioni o al buon comportamento, entrava in zona medaglie. Il sabato era anche dedicato alle attività manuali con la creta o le tempere. C’erano persino le prove di cucito, per tutti, maschi e femmine, e così imparammo ad attaccare i bottoni. Una volta preparammo addirittura il pop corn in classe, con la maestra ad armeggiare con olio, sale e una grossa padella. Fu una mattinata indimenticabile. <p> <p><p> <p><p> <p><p><p><p><p><p> <p><p> <p><p> <p>Un vero e proprio rito era la poesia dettata ogni settimana sul quaderno e da imparare a memoria. Ogni lunedì scattava, immancabile, la verifica: uno dopo l’altro, in ordine alfabetico, eravamo chiamati alla cattedra per recitare i versi davanti a tutti. Nessuna scusa era consentita, chi dopo le prime strofe non riusciva a proseguire, tornava al proprio banco con un bel quattro e una nota sul diario. La maestra è mancata qualche anno fa, ma tutti le siamo ancora grati per quegli insegnamenti, preziosi nella vita, esattamente come le regole di grammatica e le formule di geometria. <p> <p><p> <p>IL DOPO <p> <p>I nostri cinque anni di scuola elementare giunsero poi al termine anche se, a quell’epoca ci erano parsi un’eternità. Senza che ce ne rendessimo conto finiva non solo una parte importante della nostra vita scolastica ma anche un pezzo della nostra infanzia. Nelle medie ci distribuirono al massimo in due per classe e ci si perse lentamente di vista, tra nuovi compagni e nuove amicizie, nei naturali cambiamenti che fanno parte della vita di tutti.<p> <p>Poi un bel giorno siamo riusciti a riallacciare i contatti ed è stato davvero come riprendere un discorso appena interrotto. Il fatto è che i compagni di classe sono davvero una categoria a parte. Si può anche non frequentarli per decenni, ma c’è sempre qualcosa che li unisce. Per noi almeno, è così. <p> <p><p> <p>LEGGI ANCHE Tutti i racconti di questa sezione <p> <p> <p> <p><p> <p>*** MANDATECI LE VOSTRE STORIE  <p> <p>Inviatele con 2 fotografie orizzontali di come eravate e come siete a cenadiclasse@lastampa.it: le troverete sulla pagina della Cronaca di Torino de La Stampa e sul profilo Facebook. <p> <p><p> <p> <p> <p> <p> <p><p> <p> <p><p> <p>", "time": "2017-10-02T10:24:02+01:00", "type": "cronaca"}
{"title": "Quiche e vino Bordeaux per sentirsi francesi ", "url": "https://www.lastampa.it/2018/11/18/cronaca/quiche-e-vino-bordeaux-per-sentirsi-francesi-X9XLo4tnKjeZH2tINrz0oJ/pagina.html", "review": "", "content": "<p> <p>Nasce dall’unione tra i tre vitigni della regione, Merlot, Cabernet Franc e Cabernet Sauvignon: il Jean Degaves Bordeaux Riserva 2016 è un concentrato di note fruttate, con finale di liquirizia. Un rosso dignitoso, equilibrato, ma non troppo persistente. Semplice e di medio corpo. Coerente con il locale, Chloé Bistrot, un angolo parigino in via Barbaroux. <p> <p><p> <p>La musica di sottofondo è francese, come l’arredo e soprattutto la cucina e i vini (non c’è la carta, chiedete all’oste). Impossibile resistere al Bordeaux: ce ne servono un bicchiere fin troppo pieno, con deliziosa quiche di verdure e formaggio e insalata con aggiunta di frutti rossi. Da tornarci per assaggiare anche i Croque (madame e monsieur), la salade de chevre e gli altri vini d’oltralpe. <p> <p><p> <p>Chloé Bistrot<p> <p>Via Barbaroux 12 m<p> <p>Tel. 0680217<p> <p> <p> <p> <p> <p><p> <p> <p><p> <p>", "time": "2018-11-18T12:22:18+01:00", "type": "cronaca"}
{"title": "Sushi e menù chic nel locale di Marchisio ", "url": "https://www.lastampa.it/2018/11/18/cronaca/sushi-e-men-chic-nel-locale-di-marchisio-l8dSVI12w9y0p8L6xMEbsJ/pagina.html", "review": "", "content": "<p> <p>Non lasciatevi scoraggiare dall’accento, tanto al momento giusto vi verrà il dubbio. Prenotate in anticipo: se amate il sushi non è facile trovare un tavolo libero in questo angolo di provincia, soprattutto nel fine settimana. Legami, in viale Francia 1/2, a Vinovo, a due passi dagli impianti di Mondo Juve, è un indirizzo sicuro dove trovare pesce di ottima qualità, in un ambiente che cavalca le tendenze. Un po’ fichetto? Ma sì: qualcosa si può perdonare, un po’ come i prezzi. Piatti in stile giapponese, composizioni raffinate. <p> <p><p> <p>Sushi &amp; More, promette il menù. Di sicuro godimento per il palato, il carpaccio di Ricciola e salsa d’arancia e il Tonno Tataki con cipolla caramellata. Se siete calciofili siete a cavallo. Uno dei proprietari è Claudio Marchisio, ex bianconero. <p> <p><p> <p>Legami <p> <p>Viale Francia 1/2<p> <p>Tel. 011 9656279<p> <p> <p> <p> <p> <p><p> <p> <p><p> <p>", "time": "2018-11-18T12:25:03+01:00", "type": "cronaca"}
{"title": "Il pranzo è plastic free e a portata di celiaci ", "url": "https://www.lastampa.it/2018/11/18/cronaca/il-pranzo-plastic-free-e-a-portata-di-celiaci-NWYkWbs3gDXDeGIFCnZNvJ/pagina.html", "review": "", "content": "<p> <p>Una scelta leggera nel senso di lasciare una minore impronta ambientale e di preferire cibi freschi, selezionati e di stagione. La Locanda Leggera in via Napione propone colazioni e pranzi preparati con materie prime scelte in vendita anche nel Negozio Leggero, dove i prodotti sono sfusi, senza imballaggi. Un’idea coerente che si manifesta anche nell’assenza di tovagliette di carta e bottiglie di plastica per ridurre i rifiuti. A pranzo si può scegliere una combinazione di più assaggi e non mancano le opzioni vegane o senza glutine. Abbiamo assaggiato una zuppa di verdure, cereali e legumi molto semplice, ricca e buona. Al bancone c’è un’ampia scelta di semi e condimenti per personalizzare ogni ricetta. Acqua in vetro e coperto gratis e la zuppa costa 4 euro.<p> <p><p> <p>La Locanda Leggera<p> <p>via Napione 32<p> <p>Tel. 011 5827671<p> <p> <p> <p> <p> <p><p> <p> <p><p> <p>", "time": "2018-11-18T12:26:43+01:00", "type": "cronaca"}
{"title": "Sublimi i classici contaminati da gusti orientali ", "url": "https://www.lastampa.it/2018/11/18/cronaca/sublimi-i-classici-contaminati-da-gusti-orientali-PbENIV2bhmiPYMBKP4yXYL/pagina.html", "review": "", "content": "<p> <p>Avviso ai naviganti o meglio ai navigatori: per arrivare in questo casale che sopra Canale domina, tra i vigneti della tenuta Malvirà, le colline del Roero, non dovete mettere nel vostro Virgilio digitale l’indirizzo esatto che trovate qui accanto perché rischiate di perdervi tra i boschi. Come vi suggeriranno al momento della prenotazione inserite via Santo Stefano Roero 75 a Canale. Quando sarete lì un cartello vi indicherà la stradina per Villa Tiboldi, dove se ci andate di sera e avete voglia di bere il dovuto, potrete anche prendere una camera. Io c’ero stato anni fa e mi ero trovato bene, così approfittando della bella giornata, mercoledì scorso ho fatto una gita fuoriporta, con l’idea di assaggiare il tartufo. Rispetto all’anno scorso la qualità del fungo ipogeo è migliore, in più ce n’è in abbondanza per cui non devi neppure fare un mutuo. Appena arrivi noti subito l’alzata con i tartufi, ma puoi anche intuirla per via del profumo.<p> <p><p> <p> Lo chef non è più quello che ricordavo, adesso c’è un giovane che mi sembra abbia mano sicura nel proporre non solo i classici del territorio ma anche piatti con suggestioni di altre culture gastronomiche. Così ad esempio il risotto ai funghi porcini aveva alle prime forchettate un sapore che mi ha incuriosito, ma che non riuscivo a decifrare. In effetti c’era una polvere di alga nori e il brodo di cottura del risotto era dashi, ossia brodo di pesce tipico della cucina giapponese. Dopo la sorpresa iniziale funziona, anche perché il riso è cotto come si deve e l’idea non è banale (banalmente si potrebbe definire un piatto terra mare, ma sapendo che siamo nel 2018 e non negli Anni 80). Poi c’era in carta un’ anguilla con animelle su cime di rapa e siccome l’anguilla è nell’hit parade dei miei piatti preferiti l’ho presa. Subito pensi si siano sbagliati e ti abbiano portato solo l’anguilla, poi scopri che questa all’interno ha un cuore o meglio un’anima di animella. E il piatto è giocato con le consistenze simili dei due ingredienti. Per dare un tocco di acidità ci azzeccano (come direbbe Di Pietro) le cime di rapa. Ma ero venuto con voglia di tartufo, soddisfatta dalla generosa grattata sulla crème brûlée, che ho scelto per dessert. Non vi stupisca l’accostamento perché l’uovo o la fonduta con il tartufo sono un classico e gli ingredienti della crema sono proprio uova e latte. <p> <p><p> <p> Siamo in una casa vinicola e non c’è per i vini che l’imbarazzo della scelta: ho bevuto due calici di bianco targati Malvirà, di cui ho apprezzato soprattutto il sauvignon. Con un calvados, che ho sorseggiato godendomi in terrazza il panorama del Roero e il mio sigaro cubano, ho speso 78 euro. Ps. se volete esagerare con il tartufo c’è un menu completo a 150 euro (vini esclusi) e si può, volendo, mangiare in cantina tra bottiglie di ogni tipo.<p> <p> <p> <p>Villa Tiboldi<p> <p>Località Tiboldi 127<p> <p>Canale (Cuneo)<p> <p>Tel. 0173 970388<p> <p> <p> <p> <p> <p><p> <p> <p><p> <p>", "time": "2018-11-18T12:29:21+01:00", "type": "cronaca"}
{"title": "I sapori di Langa esaltano tutti gli impasti ", "url": "https://www.lastampa.it/2018/11/25/cronaca/i-sapori-di-langa-esaltano-tutti-gli-impasti-mu1ks4pGivHRJ48XPE7CCP/pagina.html", "review": "", "content": "<p> <p>Se amate il tartufo, ma anche la pizza, questo è il periodo giusto per raggiungere La Morra e sedere alla tavola di Domenico Martucci. Pizzaiolo di lungo corso e di origine napoletana, Martucci lavora con farine macinate a pietra e segue una lievitazione di 48 ore. E se gli impasti possono essere anche, a scelta, con farine integrali e ai cereali, è sui topping che qui ci si esprime al massimo. In carta la Sapori di Langa è con toma, funghi porcini, salsiccia di Bra, tartufo nero e mozzarella, ma il pregiato tubero è anche nella Delizia al Tartufo con mozzarella, uovo, tartufo e prosciutto cotto. Tra le speciali anche la Cheese 2015 con mozzarella di bufala, passata, pomodorini del Piennolo, Blu di capra, Robiola di Capra e Capocollo di Martina Franca. <p> <p><p> <p>LEGGI ANCHE: Tutte le recensioni di Torino da mangiare <p> <p> <p> <p> <p> <p><p> <p> <p><p> <p>", "time": "2018-11-25T10:25:41+01:00", "type": "cronaca"}
{"title": "Quel vitello torbato strizza l’occhio al whiskey ", "url": "https://www.lastampa.it/2018/11/25/cronaca/quel-vitello-torbato-strizza-locchio-al-whiskey-W2pyYMjiMOdtVtnX8klIHP/pagina.html", "review": "", "content": "<p> <p>Cucina, cocktail e creatività. A San Salvario, dove tutto fa movida, il D.One di via Baretti, è un buon posto del cuore da esplorare per una serata o un’apericena. Sia per chi ha qualche anno in più, e ricorda la metamorfosi del quartiere, sia per chi va alla ricerca di suggestioni gastronomiche. Da non perdere i seducenti drink di Vanessa Vialardi e Simone Nervo. Sì, piatti e cocktail vanno a braccetto sotto le arcate di mattoni del D.One, solide come una tradizione, messe a nudo per respirare nuova vita. Così scoprirete che un vitello tonnato può diventare un vitello torbato, aromatizzato con whiskey scozzese. E un pulled pork, novità del momento, può essere abbinato a un Americano rivisitato allo zenzero. Non esitate a farvi consigliare. Non rimarrete delusi. <p> <p><p> <p>LEGGI ANCHE: Tutte le recensioni di Torino da mangiare <p> <p><p> <p> <p> <p> <p> <p><p> <p> <p><p> <p>", "time": "2018-11-25T10:37:51+01:00", "type": "cronaca"}
{"title": "Gewurztraminer, un calice che non delude mai ", "url": "https://www.lastampa.it/2018/11/25/cronaca/gewurztraminer-un-calice-che-non-delude-mai-WQA3G3X1Lvkb0B0UJFy2DP/pagina.html", "review": "", "content": "<p> <p>È una piola autentica, anche se ora si chiama Enoteca Brosio, in via del Carmine: atmosfera sincera, da vecchio Piemonte, meta per habitué, ideale per aperitivi dopo il lavoro (dalle 19 è sempre gremita). Non c’è servizio ai tavoli. I vini sono tanti, i prezzi decisamente alla portata: tra i 2 e i 3,50 euro al calice per quasi tutti i rossi, il più caro (indicato alla lavagna) è un Franciacorta da 6 euro al bicchiere. Non delude il Gewurztraminer doc della cantina Valle Isarco, in Alto Adige, 13,5°, aromatico e riconoscibilissimo, dall’inconfondibile e intenso bouquet, dove spiccano le spezie e la rosa, ma anche i frutti tropicali. È un bianco elegante, morbido, piacevole, da sorseggiare anche da solo e da apprezzare a lungo, complice un retrogusto persistente. <p> <p><p> <p>LEGGI ANCHE: Tutte le recensioni di Torino da mangiare <p> <p><p> <p> <p> <p> <p> <p><p> <p> <p><p> <p>", "time": "2018-11-25T10:30:43+01:00", "type": "cronaca"}
{"title": "Tapas internazionali nel cuore di Vanchiglia ", "url": "https://www.lastampa.it/2018/11/25/cronaca/tapas-internazionali-nel-cuore-di-vanchiglia-Wmh0vjjZtXDWKQPVWDcCJP/pagina.html", "review": "", "content": "<p> <p>Il nome viene dalla zuppa di pesce provenzale stufata che si mangia da Marsiglia alla Liguria, la bouillabaisse (che bolle a fuoco basso) ma scritto come si legge. Buyabes, nel cuore di Vanchiglia, ha un piacevole sapore internazionale, di incontri fra ingredienti e ricette, di tapas preparate con cura, di viaggi e assaggi fra le pareti blu e le vetrate su via Santa Giulia. Buono e in porzioni abbondanti l’hummus di ceci al cumino, servito con focaccine. Il tonno scottato marinato con cacao, soya, arancia e cipollotto servito con gazpacho di frutti tropicali e finocchi ghiacciati è ottimo. La cottura del pesce è perfetta e l’alternanza di temperature e consistenze, colori e sapori è sorprendente: una festa per occhi e palato. In due, con due calici di vino, abbiamo speso 37 euro.<p> <p> <p> <p>LEGGI ANCHE: Tutte le recensioni di Torino da mangiare <p> <p> <p> <p> <p> <p><p> <p> <p><p> <p>", "time": "2018-11-25T10:40:49+01:00", "type": "cronaca"}
{"title": "Lo scamone di fassone si esalta con il Brunello ", "url": "https://www.lastampa.it/2018/12/02/cronaca/lo-scamone-di-fassone-si-esalta-con-il-brunello-tk0I0btcYT2j25RbVqpRHP/pagina.html", "review": "", "content": "<p> <p>La carta dei vini dei Tre Galli, al Quadrilatero Romano, è seria, ricca, divisa per aree geografiche e con le etichette in mescita (tante) segnate a parte. Volendo trovare la pagliuzza nell’uovo, si può dire che sarebbe stato meglio poter vedere la bottiglia del vino servito al calice. Il prezzo varia a seconda che si bevano 10 cl o 15 cl. Ma non sono indicati i gradi e allora li chiediamo: il nostro Brunello di Montalcino Docg 2012 di Silvio Nardi (100% Sangiovese) ne fa 14. Si sentono (e si vedono pure: gli archetti sono fitti e scendono lentamente). È un ottimo vino, rubino e con netto profumo di ciliegia e frutti rossi, ma solo al primo impatto: poi vira sullo speziato. Lo consigliano con la carne. E infatti è perfetto per accompagnare lo scamone di fassone con olio alla cenere. <p> <p><p> <p>Tre Galli<p> <p>via Sant’Agostino 25<p> <p>Tel. 011 5216027<p> <p> <p> <p> <p> <p><p> <p> <p><p> <p>", "time": "2018-12-02T12:23:59+01:00", "type": "cronaca"}
{"title": "Poco unta e croccante, perfezione al tegamino ", "url": "https://www.lastampa.it/2018/12/02/cronaca/poco-unta-e-croccante-perfezione-al-tegamino-haIptqdFYvTpzKnwBCBIFP/pagina.html", "review": "", "content": "<p> <p>Un ingresso un po’ retrò e un pratico porta biciclette a muro sono il benvenuto de La Pizzaccia, locale che nel fine settimana diventa il regno in cui gustare buone cozze servite nella marmite à moules belga. Ma qui ci sono anche patate farcite, pasta e farinate raccontate in un menù articolato capace di soffermarsi su ogni dettaglio dell’offerta, come del resto fa il bravissimo personale di sala. La specialità però è la pizza al tegamino, croccante, poco unta e preparata con impasti che spaziano dall’integrale ai 7 cereali, dal classico al riso venere. Dall’Emiliana con mozzarella, prosciutto crudo, grana e riduzione di balsamico alla Carlofortina con pomodoro, mozzarella, tonno e cipolle rosse la scelta è davvero ampia e comprende anche proposte vegane.<p> <p><p> <p>La Pizzaccia<p> <p>corso Peschiera 166/a<p> <p>Tel. 011 386317<p> <p> <p> <p> <p> <p><p> <p> <p><p> <p>", "time": "2018-12-02T12:17:10+01:00", "type": "cronaca"}
{"title": "Cardi, trippa, quaglie e lumache: evviva l’osteria ", "url": "https://www.lastampa.it/2018/11/25/cronaca/cardi-trippa-quaglie-e-lumache-evviva-losteria-EdXlWpU5K8fj9HDQB407aM/pagina.html", "review": "", "content": "<p> <p>Ci sono giorni in cui ti vien voglia di un cibo in particolare e lo cerchi senza successo sui menu pubblicati on line sui siti di trattorie e ristoranti. Però anche qui bisogna stare attenti alle fake news, nel senso che può darsi che i menu pubblicati non siano completi o veritieri. Così lunedì scorso io avevo voglia di mangiare i cardi che erano in questa stagione uno dei cavalli di battaglia di mia madre. A me oggi capita di comprarli e poi rimando sempre di cuocerli perché non ho tempo o voglia di star lì a togliere i filamenti e purtroppo finisco talora per buttarli. Li ho cercati invano nei menu di un po’ di locali torinesi. Ho gettato la spugna e sono andato alle Ramine, dove non ero mai stato. Ho scoperto che, per fortuna, benché non fosse sul menu on line, avevano uno sformato di cardi con fonduta di toma di Conca Cialancia. Ignoro dove sia Conca Cialancia, ho solo chiesto se era possibile avere lo sformato senza fonduta e sono stato accontentato. Lo sformato funzionava e aveva accanto anche cardi sbollentati e conditi con burro che ho apprezzato (nella mia memoria occupano anche un posto di riguardo i cardi gratinati che proponeva tanti anni fa la Panoramica di Loranzè, un ristorante che rimpiango). <p> <p>Poi ho visto in carta sia una passata di ceci con lasagnette di mais al ragù di lumache e pancetta sia una quaglia farcita con castagne e pere martin sec. Volevo prendere entrambe, ma alla fine ho puntato sulla quaglia ed è stata una scelta saggia, perché avessi preso anche le lasagnette non l’avrei gustata come in effetti meritava. Lo definirei un piatto succulento, con la quaglia lardellata di pancetta, ripiena di erbe, carote e dei suoi fegatini e accompagnata da castagne bollite e pere martin sec al vino. Di grande libidine perché la quaglia era cotta alla perfezione con le carni ancora rosa e i gusti che si fondevano con armonia. <p> <p><p> <p>LEGGI ANCHE: Tutte le recensioni di Torino da mangiare <p> <p><p> <p>Ho chiuso con un’invitante mousse di castagne con salsa di cachi e scaglie di cioccolato. Chi era con me ha trovato interessante la trippa ai porri di Cervere con verza e rape e davvero notevole la scelta di formaggi (ovviamente mi fido sulla parola, ma pare ci fossero varie tipologie, dagli stagionati ai caprini, tutte piemontesi e tutte intriganti). Con una bottiglia di dolcetto e un calice di rhum, abbiamo speso in due 73 euro, a riprova che la cucina d’osteria gode in città ottima salute, tant’è vero che benché fosse un piovoso lunedì le salette arredate con pentole di rame (di qui il nome) erano affollate e non c’era un posto libero. E c’è da aggiungere che via Isonzo, in zona San Paolo, non è certo in centro città. Tornerò senz’altro per assaggiare la passata di ceci e per passare una piacevole serata in un posto dove la parola accoglienza sembra avere ancora un senso. <p> <p> <p> <p> <p> <p><p> <p> <p><p> <p>", "time": "2018-11-25T22:30:31+01:00", "type": "cronaca"}
{"title": "Quando mangiare con le mani amplifica il gusto ", "url": "https://www.lastampa.it/2018/12/02/cronaca/quando-mangiare-con-le-mani-amplifica-il-gusto-FUisvrG3dlgbrWqreguHoN/pagina.html", "review": "", "content": "<p> <p>Lo confesso: non sono mai stato a Girona, in Spagna, al mitico ristorante El Bulli di Ferran Adriá, ormai chiuso da un po’ di anni. Ho assaggiato la cucina del genio catalano una sola volta a Barcellona. In compenso un po’ di anni fa, quando ero, per dirla alla García Márquez, un giornalista felice e sconosciuto e non mi occupavo ancora di cucina, «dilapidavo» buona parte dei miei guadagni girando per ristoranti, con una mia amica figlia di un gran gourmet. Insieme siamo stati in locali che allora magari non avevano ancora la terza stella, come Niko Romito o Uliassi, o erano giù affermati come Bottura, Santini, l’Enoteca Pinchiorri, Pierangelini, Cannavacciuolo, Ciccio Sultano. Così ho pensato di rimediare al sempre rinviato viaggio per El Bulli, invitandola ieri a pranzo da Condividere il locale nella Nuvola Lavazza, firmato da Ferran Adriá e affidato alla mano felice di Federico Zanasi.<p> <p><p> <p> È stata una grande esperienza all’insegna del divertimento gastronomico, con in certi piatti la dimostrazione che si può sorprendere anche giocando con i classici della cucina piemontese. Ad esempio con la bagna cauda che diventa una crema con sedano rapa servita dentro un sedano rapa, con il pane burro e acciuga che diventa straordinario se il pane è una cialda e sopra ci metti anche il tartufo bianco, o con la tartare che sembra di manzo e invece è di pomodoro, con la goffra che sembra una goffra e invece è di farinata. Non mancano gli omaggi, quello a Mulassano, il caffè torinese che ha visto nascere il tramezzino, con un tramezzino al granchio in cui il pancarrè è sostituito da una meringa salata, quello a Uva, la pasticceria di via San Secondo che ha fatto della tropeziénne il suo cavallo di battaglia: qui si segue la variante Uva utilizzando la pasta choux anziché il pan brioche ma si aggiunge un caramello salato.<p> <p><p> <p> E sempre in chiave di omaggi il pranzo si apre e si chiude con due invenzioni di Ferran Adriá, l’oliva sferificata e le consistenze del cioccolato (del 1996). Ma basterebbero ad emozionarti i tortelli di guancia di agnello o le seppioline alla brace con una salsa di cipolla. Senza dimenticare la pluma iberica di Joselito (il maiale allevato a ghiande) con il garum, la famosa salsa di colatura di alici, che era immancabile sui piatti dell’antica Roma. C’è da aggiungere che la filosofia del locale è che si deve «condividere» quindi molti piatti sono pensati per essere mangiati con le mani. Tra i vini ho assaggiato tra gli altri calici di CloClo (Franciacorta), timorasso, pinot nero. Per il menu degustazione «Fame da lupo» in cui si lascia mano libera alla fantasia di Zanasi si spendono 110 euro più i vini. Ma ci sono menu anche a 60, 75 e 90 euro. E si può mangiare alla carta, provando le tapas, che qui chiamano cicchetti. Ps. per pranzare ieri ho prenotato il 2 di novembre.<p> <p><p> <p>Condividere<p> <p>Via Bologna 20<p> <p>Torino<p> <p>Tel. 011 0897651<p> <p> <p> <p> <p> <p><p> <p> <p><p> <p>", "time": "2018-12-02T12:43:42+01:00", "type": "cronaca"}
{"title": "Toast e focaccina nel tempio dei vinili ", "url": "https://www.lastampa.it/2018/12/03/cronaca/toast-e-focaccina-nel-tempio-dei-vinili-TFZZxBP2OOTO9HUj6HlSKP/pagina.html", "review": "", "content": "<p> <p>Con la preparazione dei toast con pane imburrato, prosciutto di altissima qualità e tanta attenzione ai dettagli i ragazzi di corso Marconi 26 hanno aperto una strada, ora si stanno ripetendo con le focaccine autoprodotte ma la «Caffetteria Exploit» all’angolo tra corso Marconi e via Madama Cristina non ha conquistato tanti estimatori, nonostante la concorrenza di alta qualità in zona, solo grazie alla qualità dei suoi prodotti. <p> <p><p> <p>Siamo di fronte a un bar-rifugio, a un locale-famiglia dove dall’alba al tramonto con il caffè c’è un calore aggiunto. E se non bastano gli ingredienti classici la sua parte la fa anche la musica come dimostra la galleria di vinili d’epoca che è comparsa sui muri. Perché quelli di Exploit sono bravi, ma soprattutto rock.<p> <p><p> <p>Caffetteria Exploit<p> <p>corso Marconi 26<p> <p>Torino <p> <p> <p> <p> <p> <p><p> <p> <p><p> <p>", "time": "2018-12-03T08:05:10+01:00", "type": "cronaca"}
{"title": " La birra chiara torinese non sfigura con la pasta ", "url": "https://www.lastampa.it/2018/12/09/cronaca/la-birra-chiara-torinese-non-sfigura-con-la-pasta-apEeBoIMUJmQ17F0p88DYP/pagina.html", "review": "", "content": "<p> <p>L’ideale sarebbe berla con lo stinco di maiale, in perfetto stile Helles Bock, la tedesca chiara, forte e dalla schiuma persistente. Invece la beviamo con un piatto di penne cacio e pepe, ma non sfigura. «L’Originale» del Birrificio Torino è una garanzia: fa 6,9 gradi, preparata con 4 tipologie diverse di puro malto d’orzo, è morbida e profumata, al primo sorso si sente il mielato, ma sul finale vince l’amaro gradevole (26 Ibu). Il locale è un tuffo nel primo Novecento, bancone d’antan, mattoni a vista e i serbatoi di fermentazione in sala: «bionde» e «scure» si fanno lì, davanti ai clienti. Provatele tutte, inclusa la «Rufus», rossa doppio malto, a bassa fermentazione, 6,8 gradi, premiata con la medaglia d’argento dalla German Agricultural Society. <p> <p> <p> <p>LEGGI ANCHE: Tutti gli articoli di Torino da mangiare <p> <p> <p> <p> <p> <p><p> <p> <p><p> <p>", "time": "2018-12-09T10:25:01+01:00", "type": "cronaca"}
{"title": "Il regno della tabisca servita sui taglieri ", "url": "https://www.lastampa.it/2018/12/09/cronaca/il-regno-della-tabisca-servita-sui-taglieri-MCifYbCHKOuonjc91peFTP/pagina.html", "review": "", "content": "<p> <p>Si trova all’interno del Vallere Urban Eco Village, questo ristorante pizzeria costruito pensando al risparmio energetico. Del resto lo suggerisce il nome stesso, quel GrinTo che guarda alla sostenibilità, ma che richiama anche il legame con il territorio. Legame confermato dal menù che, pur spaziando tra piatti di tutta Italia, valorizza tante eccellenze piemontesi. Gli impasti delle pizze, che qui si chiamano tabische, sono infatti realizzati con farine torinesi non raffinate. Non aspettatevi però la classica napoletana: la regina è la pizza siciliana di forma allungata servita su taglieri di legno e farcita di molti ingredienti. Il menù è ampio e propone anche l’originale Tabisca Saccense con pomodoro, primo sale, acciughe, cipolla di Tropea, olive e pecorino pepato. <p> <p><p> <p>LEGGI ANCHE: Tutti gli articoli di Torino da mangiare <p> <p> <p> <p> <p> <p><p> <p> <p><p> <p>", "time": "2018-12-09T10:17:10+01:00", "type": "cronaca"}
{"title": "Una grattata di tartufo sui tajarin e la sera svolta ", "url": "https://www.lastampa.it/2018/12/03/cronaca/una-grattata-di-tartufo-sui-tajarin-e-la-sera-svolta-Lt9mANwzGhKpnuP3aGb2MP/pagina.html", "review": "", "content": "<p> <p>Ci sono porte che si aprono su mondi possibili, dove si ha la sensazione che possa capitare di tutto. Quella di vetro dell’enoteca Parola in via Cesare Battisti è proprio così. Il locale stretto e lungo, che sembra il vagone di un treno, propone una ricca selezione di vini e, da qualche tempo, piatti tipici della cucina piemontese e del rito dell’aperitivo di una volta in porzioni normali e in versione ridotta, dall’insalata russa ai tomini al verde alle acciughe al burro. In questi giorni, nella vetrinetta vicino alla cassa, succede di trovare dei piccoli tartufi. <p> <p><p> <p>Ed è possibile improvvisare un piatto di tajarin al tartufo: 20 euro, una grattata per due. E così la serata prende un profumo diverso, indimenticabile: in due con 2 calici di Barbaresco, abbiamo speso poco più di 50 euro.<p> <p><p><p><p> <p>Enoteca Parola , via Cesare Battisti 7<p> <p>Tel. 011 5174162<p> <p> <p> <p> <p> <p><p> <p> <p><p> <p>", "time": "2018-12-03T08:06:14+01:00", "type": "cronaca"}
{"title": "Guendalina volume II, ma la musica non cambia ", "url": "https://www.lastampa.it/2018/12/09/cronaca/guendalina-volume-ii-ma-la-musica-non-cambia-yJIJEqO5hMC9AOPD8cYYaP/pagina.html", "review": "", "content": "<p> <p>Dopo 18 mesi la Guendalina di via Massena ha fatto la prima importante rivoluzione. Al timone è rimasta Loredana la signora del vino che dall’apertura del locale - forse uno dei luoghi simbolo della Torino del gusto 2018 - si è trasformata in una cuoca sorprendente. Il locale è un mix di clienti abituali e ultimi arrivati spinti dal passaparola lungo una via ricca di ristorazione di qualità, basta citare la monumentale Taverna delle rose per far capire di cosa parliamo. «Guendalina» è probabilmente uno dei pochi posti a Torino dove si respira lo stesso ossigeno delle vinerie di Roero, Langhe o Monferrato. Di quei luoghi dove tutto è guidato dalla passione. A cominciare dal vino sugli scaffali, mai casuale o scontato.<p> <p><p> <p>LEGGI ANCHE: Tutti gli articoli di Torino da mangiare <p> <p><p> <p> <p> <p> <p> <p><p> <p> <p><p> <p>", "time": "2018-12-09T10:28:26+01:00", "type": "cronaca"}
{"title": "Al vegano veloce si assaggia il cous cous ", "url": "https://www.lastampa.it/2018/12/16/cronaca/al-vegano-veloce-si-assaggia-il-cous-cous-tmOvlWO4ufWojbL0filRgO/pagina.html", "review": "", "content": "<p> <p>Mangiare in vetrina, in Piazza Vittorio, con vista sui portici, seduti su sgabelli di legno ricavati da tronchi, un po’ da favola, e con il tavolo che poggia direttamente sulla finestra. Da Coox, ristorante vegano, è possibile, ma è anche disponibile una sala grande al piano di sotto. Il personale è gentile, la scelta molto ampia e le porzioni sono abbondanti. Si possono scegliere le zuppe, gli antipasti, primi fra cui la lasagna con il ragù di seitan e anche la carbonara con panna vegetale e seitan e secondi fantasiosi con tempeh e formaggi senza derivati animali. Abbiamo assaggiato il cous cous con peperoni, lenticchie, ceci e piselli, semplice e gustoso, spendendo 13 euro con un tè e il coperto. Un pregio del locale è la velocità di servizio, perfetto per chi ha fretta.<p> <p><p><p><p>  <p> <p> <p> <p> <p><p> <p> <p><p> <p>", "time": "2018-12-16T12:06:21+01:00", "type": "cronaca"}
{"title": " Dentro la chiesa sconsacrata trionfa il sapore ", "url": "https://www.lastampa.it/2018/12/09/cronaca/dentro-la-chiesa-sconsacrata-trionfa-il-sapore-KVcHSgrWN2fyL7PLafi3VP/pagina.html", "review": "", "content": "<p> <p>Il centro storico di Mazzé, sul cucuzzolo di una collina deve essere di giorno (soprattutto quando tira vento come in questo weekend) un luogo incantevole: ha infatti un castello e un belvedere che spaziano sulla pianura. Ha anche un ristorante che si chiama Santa Marta proprio sotto il castello. Arrivarci però di sera e senza navigatore è quasi un’impresa, perché i lavori in corso all’ingresso del paese ti costringono a una deviazione e se non sei di queste parti rischi di perderti. <p> <p> <p> <p>LEGGI ANCHE: Tutti gli articoli di Torino da mangiare <p> <p>Il ristorante occupa gli spazi di un vecchia chiesa sconsacrata (un po’ come Shabu, il giapponese trendy a Torino) e da questa prende il nome. Ma il look non ha conservato nulla di ecclesiastico, ci sono luci al neon, dipinti e arredi contemporanei e sedie arancioni. La cucina in compenso guarda alla tradizione del territorio, così ad esempio in carta troverete degli agnolotti del plin ripieni di salampatata. Per chi non lo conoscesse si tratta di un insaccato di maiale con un 40 per cento di patate sulle cui origini non c’è accordo: c’è chi sostiene che affondino nella cucina contadina dei secoli scorsi e chi invece che sia un’invenzione relativamente recente, dei tempi della seconda guerra mondiale. Gli agnolotti mi hanno incuriosito ma in carta c’erano anche le lumache alla vignaiola, su un letto di patate: per non esagerare con le patate ho puntato sulle lumache. Che si sono rivelate un’ottima scelta: erano carnose e consistenti e condite con un sughetto gustoso. <p> <p>Tra le carni bianche amo in particolare la faraona, che utilizzo in periodo natalizio per fare il classico brodo in cui cuocere i cappelletti o meglio, se riesco a procurarmeli, i tortellini bolognesi: rispetto a quello di cappone il brodo di faraona mi sembra più delicato. Così quando ho visto tra i secondi un rotolo di faraona farcita con verze e castagne non ho saputo resistere e devo dire che il piatto era notevole per la morbidezza della carne. Ho chiuso con un tortino di castagne con coulis di cachi e gelato al fiordilatte all’altezza. <p> <p>Chi era con me ha puntato su gnocchi di castagne e ricotta con ragù di coniglio che si è dimostrato un piatto convincente, così come la finanziera, dove l’aceto era però quasi un retrogusto (cosa che piace a chi non è un habitué della finanziera e che lascia perplesso chi invece ricorda quella della mamma o della nonna). Aggiungerei che come antipasto ci si è divisi delle crocchette di baccalà con salsa al peperone e che la cantina può fare invidia a locali molto più blasonati: c’è un'ampia scelta tra l’altro di mezze bottiglie, ormai quasi scomparse dalle carte dei vini. Noi si è bevuto una bottiglia di Ruchè e si sono spesi 50 euro a testa (c’è anche un menu a 30 euro), con l’idea di tornare ad assaggiare gli agnolotti di salampatata. <p> <p>BY NC ND ALCUNI DIRITTI RISERVATI <p> <p> <p> <p> <p> <p><p> <p> <p><p> <p>", "time": "2018-12-09T10:32:49+01:00", "type": "cronaca"}
{"title": "Tè nero e spiedini, la Persia nel suo fulgore ", "url": "https://www.lastampa.it/2018/12/11/cronaca/t-nero-e-spiedini-la-persia-nel-suo-fulgore-8s3Fwd1mjCgdEXR7XL3ecP/pagina.html", "review": "", "content": "<p> <p>Gestione familiare, cucina casalinga, porzioni abbondanti e soprattutto il sapore dell’altrove, di viaggi e cieli lontani, di piastrelle con ogni sfumatura di turchese e spezie profumate. Riso Zafferano è un’ottima gastronomia persiana. L’aspetto è un po’ dimesso ma la qualità dei piatti è eccellente. Da non perdere, fra gli antipasti il “mirza ghasemi”: melanzane grigliate e pestate con uova e pomodoro fresco. Il sentore affumicato e la morbidezza della preparazione, fra consistenze e gusti, sono sorprendenti. <p> <p>Fra i piatti unici spicca il “cubidè”, spiedino di vitello e agnello macinati, accompagnato dal riso allo zafferano che dà il nome al locale. Ottimo il tè nero servito con dolcetti persiani. In due abbiamo speso 40 euro.<p> <p> <p> <p>LEGGI ANCHE: Tutti gli articoli di Torino da mangiare <p> <p> <p> <p> <p> <p><p> <p> <p><p> <p>", "time": "2018-12-11T12:38:49+01:00", "type": "cronaca"}
{"title": "Quei cardi fritti che sanno rincuorare ", "url": "https://www.lastampa.it/2018/12/16/cronaca/quei-cardi-fritti-che-sanno-rincuorare-FQNP1GEIh3wYyskDRdNLGJ/pagina.html", "review": "", "content": "<p> <p>Giovedì scorso erano due i posti in cui avrei voluto essere: uno era Palermo perché nel giorno di Santa Lucia nel capoluogo siciliano si consuma da mattina a sera il rito dell’arancina, delizia di riso tanto amata dal commissario Montalbano; l’altro Carrù, a non molti chilometri d’autostrada da Torino, perché il secondo giovedì di dicembre dall’alba (si fa colazione con il brodo fumante alle 6 del mattino) al tramonto si consuma il rito del gran bollito con le carni del Bue Grasso, eroe di giornata. <p> <p>Il destino mi ha portato invece a Piacenza, così di ritorno dalla città emiliana («non vengo da Lodi per lodarvi, non vengo da Piacenza per piacervi» recitava l’esordio di una lepidezza da avanspettacolo) mi sono fermato a pranzo a Tortona, in questa Degusteria (sul nome forse si può lavorare) Forlino di cui avevo sentito parlar bene. Il look è quello dell’osteria moderna, con tavoli spartani e tovagliette, elegante nella sua semplicità, con lo sguardo su una piazzetta che permette d’estate di mangiare in un dehors. Sono stato fortunato, tra i piatti fuori carta c’erano i cardi impanati e fritti e i tajarin al sugo di lepre. Ho preso entrambi. I cardi mi piacciono molto, sono tra gli ortaggi di stagione quelli forse più versatili, li puoi fare in mille modi diversi (ho letto di recente una ricetta di parmigiana di cardi), il guaio per me è che vengono spesso associati con fondute di formaggio o di toma. Qui erano solo impanati e fritti, accompagnati con discrezione (nel senso che potevi scegliere se intingere o meno) da una fonduta di asiago e da una salsina di acciughe. Ho puntano sulla seconda e mi sono deliziato. <p> <p>Timoroso ero anche sui tajarin, perché il rischio è sempre quello che siano papposi, invece avevano la giusta consistenza e in più si sposavano bene con il ragù di lepre (non è frequente trovare ragù di selvaggina benché questa sia la stagione). Avrei voluto provare anche la parmigiana di melanzane o il cuore di costata, ma non volendo appisolarmi alla guida sono passato al dessert. Ho assaggiato una buona mousse di cioccolato con frutti rossi di bosco. C’erano anche benché non sia stagione fragoline che sapevano di fragole. Ho subito chiesto se non fossero quelle mitiche della Val Borbera che è proprio nel tortonese, ma la titolare (merita un bonus, altri avrebbero turlupinato l’avventore di passaggio) mi ha spiegato che erano di serra e venivano dal Trentino, perché quelle della Val Borbera si trovano solo a maggio e per poche settimane. <p> <p>Ottimo si è rivelato l’assaggio di torta di mele renette servito come piccola pasticceria. In onore ai luoghi ho bevuto un calice di Timorasso e uno di barbera dei colli tortonesi. Ho speso 50 euro e ho sentito meno forte il rimpianto di non essere a Palermo o a Carrù.<p> <p>Degusteria<p> <p>Via Edmondo De Amicis 14<p> <p>0131 484000<p> <p>Tortona (Alessandria <p> <p><p> <p>BY NC ND ALCUNI DIRITTI RISERVATI <p> <p> <p> <p> <p> <p><p> <p> <p><p> <p>", "time": "2018-12-16T12:18:09+01:00", "type": "cronaca"}
{"title": "In autogrill torta e frittata da salvare ", "url": "https://www.lastampa.it/2018/12/17/cronaca/in-autogrill-torta-e-frittata-da-salvare-deQcbKcMQvyCZMGSzzH9dO/pagina.html", "review": "", "content": "<p> <p>Anche quando la chiamavano «autostrada della morte» la Torino-Savona aveva un fascino unico, quello dei suoi autogrill. In realtà l’etichetta è sbagliata perché i migliori locali della «A6» non hanno molto a che fare con quelli marchiati «Autogrill» a Marene, Mondovì e Carcare non esiste omologazione e neppure si incontrano «Rustichelle» o «Camogli». <p> <p><p> <p>Mondovì, parliamo della stazione di servizio che si incontra viaggiando verso Savona, ha tre caratteristiche fondamentali: il panino con la frittata, la crostata e il fatto che a volte ci si trova qualche esemplare di tartufo bianco d’Alba proveniente da quelle colline monregalesi che in quella zona circondano l’autostrada. Un luogo che andrebbe tutelato come patrimonio del territorio. <p> <p>Mondovì Ovest, Autostrada Torino Savona, 017443548<p> <p><p><p><p>  <p> <p> <p> <p> <p><p> <p> <p><p> <p>", "time": "2018-12-17T11:08:38+01:00", "type": "cronaca"}
{"title": "Un arneis modificato dalle bucce d’arancia ", "url": "https://www.lastampa.it/2018/12/17/cronaca/un-arneis-modificato-dalle-bucce-darancia-Pzm2KC2uKh0f8DHPBfKNaO/pagina.html", "review": "", "content": "<p> <p>Il merito va all’oste, anzi all’ostessa, che sa come coccolare i clienti più attenti, osando proporre anche un esperimento: un Arneis aromatizzato con bucce d’arancia di cui, per ora, non si conosce ancora nulla, né gradi, né annata. Ma solo che è una delizia, a partire dal colore: ambrato come un passito, intenso, secco, armonico, più complesso di un normale Arneis. <p> <p><p> <p>Scommettiamo di trovarlo presto in commercio. Intanto lo assaggiamo al Deposito, un angolo di Torino in stile Nord Europa. Menù ligure e piemontese e una selezione di etichette che è un viaggio nel Piemonte meno scontato: c’è il Grignolino d’Asti dell’azienda Spertino, il Ruché di Castagnole Monferrato di Crivelli, e tra i bianchi il Timorasso Derthona della Colombera, non così comune in un bistrot. Da LADY VIl Deposito, via Ricotti 1, 011020239<p> <p> <p> <p> <p> <p><p> <p> <p><p> <p>", "time": "2018-12-17T11:11:18+01:00", "type": "cronaca"}
{"title": "La fonduta di bufala tra le vie della movida ", "url": "https://www.lastampa.it/2018/12/17/cronaca/la-fonduta-di-bufala-tra-le-vie-della-movida-h2V7WPgewlBQYl6TkunEYO/pagina.html", "review": "", "content": "<p> <p>È stata la fonduta di Bufala e pomodoro del Piennolo a conquistare la mia attenzione e il mio palato. Dove? Alla pizzeria Lo Staglio, un delizioso angolo di cose buone nel cuore della movida di San Salvario che però gode di un’innata tranquillità. Il locale ha aperto da pochi mesi, è accogliente e trasmette un’atmosfera di familiarità davvero unica di questi tempi.<p> <p><p> <p> Le pizze sono una sorpresa continua, a cominciare dagli impasti che si declinano nelle versioni al kamut, integrale, alla curcuma e alla canapa. Oltre alle classiche ci sono l’Antica Margherita con pomodoro San Marzano stracciato a mano, provola di Agerola, grana, olio e basilico e la Gamberi di Terra con mozzarella, gamberi lardellati, crumble di pane al nero di seppia, fiori di patate viola,rosmarino. <p> <p>Lo Staglio<p> <p>Via Sant’Anselmo <p> <p>Tel. 011.7900075<p> <p> <p> <p> <p> <p><p> <p> <p><p> <p>", "time": "2018-12-17T11:11:56+01:00", "type": "cronaca"}
{"title": " Il fiordilatte pugliese rende ghiotte le focacce ", "url": "https://www.lastampa.it/2018/12/23/cronaca/il-fiordilatte-pugliese-rende-ghiotte-le-focacce-70oLaLzQPsnPUCWvBLe9JL/pagina.html", "review": "", "content": "<p> <p>È dalla vulcanica mente di Salvatore Rindone che alcuni mesi fa ha aperto Immacalò, la pizzeria che fa delle materie prime d’eccellenza il suo credo. Il locale è l’ultimo nato di quell’isolato del gusto che in corso Re Umberto vede proprio in Rindone il vero mentore: a poca distanza sorgono infatti Barindo e lo storico Angolo dei Sapori. Da Immacalò la pizza è preparata con farine di Tipo 1 di mulini piemontesi e siciliani, il fiordilatte è pugliese, la bufala è di Paestum, l’olio siciliano, il pomodoro toscano. Le farciture seguono le stagioni e il menù racconta una ventina di proposte che includono anche focacce e farinate. La Napoli qui si chiama Imma ed è preparata con fior di latte, provola di bufala affumicata, scarola, capperi e olive di Gaeta.<p> <p><p> <p>Immacalò<p> <p>Corso Re Umberto 34<p> <p>Tel. 011.0744736<p> <p><p> <p><p> <p> <p> <p> <p> <p><p> <p> <p><p> <p>", "time": "2018-12-23T12:43:15+01:00", "type": "cronaca"}
{"title": " Nebbiolo e tomino per tirar tardi La pizza servita in tavola ", "url": "https://www.lastampa.it/2018/12/23/cronaca/nebbiolo-e-tomino-per-tirar-tardi-la-pizza-servita-in-tavola-ZX2n1exC3Mv77XOREVRCNL/pagina.html", "review": "", "content": "<p> <p>Un po’ bistrot un po’ vecchia piola, il Caffè della Basilica, tra il Duomo e la Galleria Umberto I, è uno di quei posti dove tirar tardi con le «sbicchierate», calici di (buon) vino a pochi euro (tra i 4 e i 6 euro). È tutto scritto sulla grande lavagna al muro, tra credenze e tavoli di legno. Suggestivo d’estate, caldo d’inverno. Ma il Nebbiolo d’Alba (della Cantina del Nebbiolo, 60 anni di storia) è da quattro stagioni. Vinificato in purezza e affinato in parte in botti di rovere di Slavonia e in parte in serbatoi di acciaio, è un signor rosso: armonico, equilibrato, con tannini piacevoli, corposo, con note speziate. Lo beviamo mangiando tomini caldi e grigliati e zucchine. Con il caffè, 8 euro. In carta tanto Piemonte e da fuori regione meritano il Valdobbiadene e il Nero d’Avola.<p> <p><p> <p>Caffè della Basilica<p> <p>Via della Basilica 3/b <p> <p>Tel. 349 354 9553<p> <p><p> <p> <p> <p> <p> <p><p> <p> <p><p> <p>", "time": "2018-12-23T12:45:47+01:00", "type": "cronaca"}
{"title": " Il bar che ha il cuore della trattoria ruspante ", "url": "https://www.lastampa.it/2018/12/23/cronaca/il-bar-che-ha-il-cuore-della-trattoria-ruspante-RToyc59fk1AJhPoEVfljTL/pagina.html", "review": "", "content": "<p> <p>Come si fa a non amare un posto che si chiama “Bar imperfetto”? Ma questo locale in via Ormea angolo via Lombroso è molto più di un bar, ha più lo stile e il sapore della trattoria da pausa pranzo. I piatti sono appena cucinati, abbondanti e stagionali. Abbiamo assaggiato la vellutata di pomodoro: un trionfo di sapori dell’orto in cui si percepiscono distinte tutte le verdure e un leggero piccantino permette ai sapori di esaltarsi. Poi abbiamo assaggiato il branzino al forno con patate e zucchine, semplice e ben fatto. Anche lo stinco aveva un aspetto invitante. Per non parlare del dolce ricotta e mandorle, anche lui casalingo. I prezzi sono super onesti: primo più contorno a 6.50 euro, secondo più contorno 7,50. Il servizio è sempre accompagnato da un sorriso.<p> <p><p> <p>Bar imperfetto<p> <p>via Ormea 36<p> <p>Tel. 011 668 9060<p> <p><p> <p> <p> <p> <p> <p><p> <p> <p><p> <p>", "time": "2018-12-23T12:51:00+01:00", "type": "cronaca"}
{"title": " I piaceri della tradizione gustati in santa pace ", "url": "https://www.lastampa.it/2018/12/23/cronaca/i-piaceri-della-tradizione-gustati-in-santa-pace-nsDQ8mpfbDPHDRITOGHERL/pagina.html", "review": "", "content": "<p> <p>La freddezza del cameriere giovane e belloccio che ci accoglie fa cominciare la serata nel modo sbagliato ma, liquidata in fretta la questione menù visto che l’obiettivo dichiarato era la Finanziera, il servizio è diventato una questione tutta femminile e allora gentilezza e accoglienza hanno avuto il sopravvento restituendo in pieno al locale sulla collina di Moncalieri il consueto e straordinario livello d’accoglienza che fa del luogo un locale dove degustare in santa pace grandi piatti. La Finanziera accompagnata a un vino del territorio - per chi vuole investire sul rapporto qualità-prezzo il Ruché è perfetto - è un piacere che ha pochi uguali sul territorio. Ma il menù sa sorprendere e il pesce è di alto livello. <p> <p><p> <p>Taverna di Frà Fiusch<p> <p>Revigliasco, via Beria 32<p> <p>0118608224<p> <p><p> <p> <p> <p> <p> <p><p> <p> <p><p> <p>", "time": "2018-12-23T12:48:54+01:00", "type": "cronaca"}
{"title": " Il rito del bollito a Moncalvo non sbiadisce ", "url": "https://www.lastampa.it/2018/12/23/cronaca/il-rito-del-bollito-a-moncalvo-non-sbiadisce-VhAXYy4dXyCtfePErS8M5J/pagina.html", "review": "", "content": "<p> <p>Sono Carrù e Moncalvo le due capitali del Bue Grasso. Entrambe celebrano a dicembre il mitico animale da carne con una fiera: quella di Carrù, nel cuneese, oggi più famosa, è giunta all’edizione numero 108, quella di Moncalvo, nell’astigiano, più antica, può vantare ben 381 edizioni. Le settimane successive alla fiera vale la pena di andare nei ristoranti delle due cittadine a mangiare il bollito misto che è uno dei piatti clou della cucina piemontese (pare fosse tra i prediletti di Vittorio Emanuele II). Il bollito misto è una sorta di rito: la tradizione risorgimentale prevede che ci siano sette tagli di carne, sette «ornamenti»(dalla gallina al cotechino) e sette salse, ma oggi è difficile che venga servito al gran completo. I miei ricordi di Carrù sono altalenanti: a volte, soprattutto in passato, ho sognato; a volte, soprattutto di recente, sono rimasto con una punta di insoddisfazione perché il rito sembra soffrire di una certa stanchezza che spero passeggera. <p> <p>Così venerdì scorso sono andato per la prima volta in vita mia al Centrale di Moncalvo, che ha una bella vista sulle colline del Monferrato. Diciamo subito che rispetto al canone tradizionale del bollito qui hai solo cinque proposte, e le salse sono «solo» quattro (bagnetto verde e rosso, rafano e mostarda) in compenso ci sono anche i crauti e, se chiedi, ti portano i cardi ripassati. Però quel che ho assaggiato era davvero super, in primis la scaramella e la testina con il suo grasso che quasi si scioglieva. Notevoli anche la punta e la lingua. Ottimo ho trovato il cotechino. Se avete davvero fame o siete golosi prima o dopo il bollito si possono mangiare i ravioli, cotti nel brodo del bollito. Io ho preferito prenderli prima: erano «cicciosi» con sfoglia consistente e ripieno di carattere. Come dessert ho puntato su un natalizio Montebianco con salsa al mandarino, che si è rivelato all’altezza delle aspettative. <p> <p>La rivalità del Monferrato con le Langhe si gioca anche sul tartufo (ad ottobre a Moncalvo c’è una fiera ad hoc) e in carta c’erano molti piatti con questa prelibatezza a 35 euro, che significa a un prezzo accettabile (a Torino solo la grattatina va dai 25 ai 40 euro). Ricca è anche la carta dei vini, ma il desiderio di tornare a casa incolume mi ha spinto a prendere solo un calice di barbera. La giornata uggiosa mi ha invece impedito di apprezzare fino in fondo la bellezza del panorama monferrino che per dolcezza non ha nulla da invidiare a quello delle Langhe. <p> <p>In due si sono spesi 80 euro ed è rimasta la curiosità di provare piatti come la trippa di vitello mantecata ai Porri di Cervere, fagioli all’occhio e crudo di gamberi rossi o l’animella glassata ai pistacchi, uvetta, capperi e crema di buccia di limone. Mi ha punto vaghezza di tornare per il pranzo di Natale, ma mi hanno spiegato che non c’è più un tavolo libero. <p> <p>Ristorante Centrale, <p> <p>piazza Romita 10, Moncalvo. <p> <p>Tel. 0141917126<p> <p><p> <p>BY NC ND ALCUNI DIRITTI RISERVATI <p> <p> <p> <p> <p> <p><p> <p> <p><p> <p>", "time": "2018-12-23T12:55:14+01:00", "type": "cronaca"}
{"title": " L’ultima scommessa del maestro di Pozzuoli ", "url": "https://www.lastampa.it/2018/12/30/cronaca/lultima-scommessa-del-maestro-di-pozzuoli-qnjp32iorq14FKS2uQNRjI/pagina.html", "review": "", "content": "<p> <p>Ha aperto da poco più di un mese questa pizzeria napoletana molto attenta alle materie prime. La scuola è quella di Salvatore Santucci che da Pozzuoli forma nuovi maestri con cui lavora in giro per l’Italia. Quella di Torino è l’ultima apertura dopo i locali di Udine, Milano, Pordenone, Verona e Gorizia. Cinque sono gli impasti proposti: dal Verace al Nero (con carbone vegetale), dai 9 cereali all’Integrale e al Senza Glutine. La lievitazione non dura meno di 24 ore, il pomodoro è il San Marzano dop dell’Agro Sarnese-Nocerino, la mozzarella e il fiordilatte sono campani, l’olio è esclusivamente extravergine di oliva e la mozzarella, su richiesta, può essere anche senza lattosio. Il menu è ampio, esplicativo e ben dettagliato.<p> <p> Peperino, corso Trapani 16, Torino <p> <p> <p> <p>LEGGI ANCHE: Tutte le recensioni di Torino da mangiare <p> <p> <p> <p> <p> <p><p> <p> <p><p> <p>", "time": "2018-12-30T10:36:33+01:00", "type": "cronaca"}
{"title": "Freak e contestatrice: la 5ª Offidani è più unita 40 anni dopo rispetto ad allora.... ", "url": "https://www.lastampa.it/2017/10/16/cronaca/un-po-freak-e-un-po-contestatrice-la-offidani-pi-unita-quarantanni-dopo-rispetto-ad-allora-J4sHf7CYIedxQPREqg5oIO/pagina.html", "review": "", "content": "<p> <p>Forse più che la storia della mia classe è la mia…..Non eravamo una classe particolarmente unita, io ci sono arrivata a metà del terzo anno, altri ci hanno solo transitato sull’onda del mito della scuola privata per risolvere situazioni di difficoltà.<p> <p>C’erano piccoli gruppi, chi studiava tanto per la borsa di studio, i soliti casinisti dell’ultima fila, le compagne che andavano dal parrucchiere e venivano a scuola con la pelliccia…..e due estremiste post hippy (ovviamente ero una delle due) definite genericamente di sinistra. I prof erano tristemente anziani dal nostro punto di vista, ma certo a ricordarli erano delle belle macchiette. <p> <p>La prof di inglese rispecchiava il suo cognome Ercole. Era severissima ed aveva un vocione e una chioma di capelli lunghi tinti di un biondo che virava un po’ al rosso….La prof di ginnastica viveva per il saggio di danza di fine anno…La prof di italiano recitava la Divina Commedia a memoria con una passione che fa sembrare Benigni un povero guitto. L’unico giovane era il prof di diritto, cinque anni più di noi ma sempre incazzato: regolarmente mi sbatteva fuori a solfeggiare con il nostro compagno musicista.<p> <p><p> <p>«AVETE COPIATO TUTTI!» <p> <p>Uno di questi dinosauri, la professoressa di ragioneria, i cui metodi di insegnamento già ci mettevano in difficoltà, dopo un compito in classe aveva dato voti bassissimi sostenendo che alcuni avevano copiato, penalizzando anche i bravi sospettati di avere aiutato: e in coscienza non ricordiamo se fosse vero.<p> <p>Così dopo l’intervallo ci siamo rifiutati di entrare in classe, azione che per me che arrivavo da una scuola pubblica sempre in sciopero era quasi normale, ma veramente eccezionale in una scuola privata 38 anni fa.<p> <p>La prof urla, chiama il preside che ci convoca in presidenza per cazziarci alla grande e comunicarci il trasferimento immediato nell’aula davanti alla sua porta. Credo che i voti siano rimasti gli stessi, ma per una volta ci eravamo sentiti tutti uguali e uniti. <p> <p>Quattordici anni fa una di noi ci ha faticosamente riunito per una cena che è stata un successone a cui ci siamo divertiti tantissimo, ma il tono era un po’ «vediamo che fa quello», «chissà che faccia ha quell’altro». E intanto ne avevamo già perso uno……<p> <p>Poi più niente, ma a Natale mi è venuta voglia di risentire qualcuno. Non avevo più avuto nessun contatto, ma conservavo la lista della famosa cena. Per prima ho contattato l’organizzatrice che mi ha accolto entusiasticamente.<p> <p>Lei qualche notizia recente ce l’aveva, non buone: un altro compagno portato via da un brutto male, il fratello di una delle allora migliori amiche deceduto per un intervento sbagliato. «Ma dai Carla, tu che sei a casa e hai tempo prova a rimetterci insieme per una pizza!».<p> <p><p> <p><p> <p><p><p><p><p><p> <p><p> <p><p> <p>Anche se adesso c’è Internet, non è così facile rintracciare dopo 38 anni persone che non abitano nemmeno più a Torino.<p> <p>Ho cominciato cercando la mamma della ragazza che aveva perso così tragicamente il fratello, rimasta a Torino anche se la figlia dopo il matrimonio si era trasferita chissà dove in Puglia, solo per scoprire che era mancata anche lei, due anni dopo la morte del figlio e un anno dopo la morte della sorella con cui viveva da sempre.<p> <p>Una famiglia spazzata via, persone un tempo a me così care, che mi accoglievano come una di loro, ma che avevo perso senza aver dato loro l’ultimo saluto.<p> <p>Ad un tratto mi è sembrato così importante ritrovare i miei compagni e compagne, anche se dei più sapevo così poco…alcuni allora mi avevano deriso perché facevo la fricchettona, ma io quanti ne avevo snobbati per il motivo inverso……<p> <p><p> <p>LA RICERCA <p> <p>Così ho cominciato con le telefonate, le ricerche su Internet, su Facebook dove avevo giurato di non approdare mai…..e per giugno in qualche modo sono riuscita a mettere insieme una ventina di persone per una cena in saletta riservata presso un locale di cui è socio uno dei più fortunati di noi, lo stesso che poi ci ha invitato a concludere la serata nei locali della sua ditta (si occupa di attrezzature elettroniche per musica) dove ci ha fatto un concertino sul suo Stainway.<p> <p>Che dire…tutti divertiti come matti, ho conosciuto persone che non conoscevo affatto, riallacciato vecchie amicizie e soprattutto ne ho fatto di nuove. In comune avevamo il ricordo di aver condiviso la spensieratezza, ma anche l’angoscia dell’adolescenza alla fine degli anni Settanta (che già creavano l’embrione dei favolosi Ottanta) e le situazioni attuali non facili di con i genitori anziani.<p> <p><p> <p>ORMAI UNA CONSUETUDINE <p> <p>Non è passato neanche un anno e già ci siamo ritrovati altre tre volte. E se alcuni mancavano, si sono aggiunte facce nuove e altri che ancora non hanno potuto partecipare sono comunque in contatto con me per le prossime.<p> <p>C’è di tutto, principalmente commercianti e imprenditori, sulla scia delle attività già di famiglia, ma anche una vigilessa, un’accompagnatrice di viaggi sempre sorridente che spesso guida anche i pullman, un campione di canottaggio, un pezzo grosso alla Mondadori, una bella sempre più bella, uno che gira col Porsche, qualcuno che purtroppo non lavora. Sparsi in tutta Italia e in viaggio nel mondo, da Monaco a Londra a Hong Kong. <p> <p>E ho pensato che, più che essersi frequentati per tanti anni, è bello trovarsi così dopo tanto tempo, mettere in conto con umiltà le bastonate della vita che un po’ tutti abbiamo preso e sentire di avere ancora qualcosa da condividere. Cercherò di tenere unita questa classe, da cui mi sono sentita così spesso esclusa, perché penso possa esserci di aiuto.<p> <p>Abbiamo grossi progetti per il 40° anniversario, manca poco e sono riuscita a recuperare anche il famoso prof di Diritto (gli altri erano già anziani allora) ma questo non scrivetelo: sarà una sorpresa per una prossima cena!<p> <p><p> <p><p> <p>*** MANDATECI LE VOSTRE STORIE  <p> <p>Inviatele con 2 fotografie orizzontali di come eravate e come siete a cenadiclasse@lastampa.it: le troverete sulla pagina della Cronaca di Torino de La Stampa e sul profilo Facebook. <p> <p><p> <p>LEGGI ANCHE Tutte le altre storie di scuola di questa rubrica <p> <p><p> <p> <p> <p> <p> <p><p> <p> <p><p> <p>", "time": "2017-10-16T09:18:41+01:00", "type": "cronaca"}
{"title": "La caccia al tesoro per ritrovare i vecchi compagni del liceo Einstein ", "url": "https://www.lastampa.it/2017/10/09/cronaca/la-caccia-al-tesoro-per-ritrovare-i-vecchi-compagni-del-liceo-einstein-xLn4H28u9IY9AzVVwA3LsN/pagina.html", "review": "", "content": "<p> <p>Io lavoro in Francia. E la sera non ho niente da fare. La mia ex compagna di classe Lella, che è sempre riuscita a farmi fare quello che voleva, ha iniziato a martellarmi. Organizza una cena di classe … Sono anni che non ci vediamo … Chissà che fine hanno fatto i nostri compagni di classe..... E ovviamente mi ha convinto. <p> <p>E cosi’ è iniziata la ricerca. Avevamo sostenuto la maturità scientifica nel 1980 al liceo Albert Einstein. Noi eravamo quelli della 5ª A. Erano passati più di 35 anni. C’eravamo incontrati un paio di volte negli anni successivi al diploma. E poi più niente. C’eravamo completamente persi di vista, salvo che per qualche fugace incontro sporadico in città. Fu veramente facile trovare la prima ventina di persone: facebook, linkedin, google ..... <p> <p><p> <p>GLI ALTRI <p> <p>Per altri fu più complicato. Scovai Marina ad esempio, scrivendo all’Ordine degli psicologi. L’avevo vista l’ultima volta più di trent’anni prima al carcere minorile di Torino. Io giocavo un torneo di calcio e lei non so bene cosa ci facesse. Avevo sempre avuto un debole per Marina. Non lo aveva mai saputo! Tramite lei trovai anche Damiana. Loro erano rimaste in contatto.<p> <p>Ma il capolavoro fu Claudia. Claudia era molto riservata e chiusa già ai tempi del liceo. Un giorno, anni prima, la incontrai al supermercato e mi disse che per lei era un classico accompagnare la mamma a fare la spesa al sabato. Così un sabato misi la sveglia e insieme a mio figlio di nove anni mi recai al supermercato in questione. Mio figlio mi chiedeva: «E’ quella? O è forse quell’altra?» indicando giovani studentesse. «Ma no, devi cercare una della mia età». Ed a un certo punto la vidi. La sua risposta mi gelò. «No guarda, non sono cambiata. Sono sempre scontrosa. E poi cosa abbiamo da dirci? No, non se ne fa nulla». Le dissi: «Guarda, ti lascio il mio numero di telefono. Se cambi idea, scrivimi». E il giorno dopo, ero allo stadio Olimpico, ricevetti un messaggio che mi riempì di felicità. «Premio il tuo sforzo. Vengo». <p> <p>Alla fine su 25, ne avevamo trovati 24; arruolammo inoltre Roberta e Gianni che avevamo perso per strada nel percorso verso la maturità. Mancava Pier Carlo. Introvabile. Le tentammo tutte. Qualcuno sosteneva che facesse il missionario. Nessuno lo aveva più rivisto. Scomparso. <p> <p><p> <p><p> <p><p><p><p><p><p> <p>36 anni dopo, di nuovi insieme <p> <p><p> <p>Con Lella fissammo il primo incontro: 15 aprile. Lella mi chiese: «Perchè così tardi?». «Perchè è primavera e così venite scosciate», le risposi. Io volevo una cena tradizionale, Lella optò invece per un’apericena per evitare la situazione in cui si parla solo con il proprio vicino di tavolo. Ovviamente fu apericena.<p> <p><p> <p>Presenti in 22 <p> <p>Ci presentammo in 22, grande successo. Mancavano Stefano, la cui figlia rientrava dalle Canarie proprio quel giorno, Vittorio, uno dei pochi emigranti (si era avventurato fino a Milano), Maurizio Jack in Finlandia per lavoro e Ivana che ancora oggi non se la sente di vederci. Oltre al mitico Pierca. Introvabile. <p> <p>Fu una bellissima serata. Paola aveva preparato delle badges adesive con le foto vintage di ciascuno di noi. Ma non ce ne fu bisogno. Ci riconoscemmo tutti. Se i visi erano cambiati, se c’era qualche capello in meno e qualche chilo in più, bastava che uno aprisse bocca; le voci non cambiano, le voci restano quelle. E iniziammo a raccontare aneddoti, episodi, risate, momenti tristi e felici del passato. Ho l’impressione che lo facemmo senza nostalgia. In un attimo ritrovammo armonia e intimità. Come se il tempo non fosse passato, e, per quanto mi riguarda, con una sensazione abbastanza sgradevole di avere perso tanti anni di amicizia. I miei compagni di classe. Quelli con cui essere se stessi, perchè nel bene e nel male, ti conoscono come nessun altro. <p> <p><p> <p>UN ANNO FA <p> <p>Questo succedeva nell’aprile del 2016. E il primo ritrovo avvenne nel giorno del compleanno di Noemi, doppia festa per lei. <p> <p>Da allora, la chat in whatsapp è attivissima, un po’ cazzara, un po’ condivisione di momenti personali più o meno piacevoli, talora pubblicità progresso (Chi conosce un oculista bravo? Conoscete una badante?). Ma sempre divertente. E ognuno ha i suoi ruoli: l’astronomo, lo scienziato, l’imprenditore di successo che organizza qualunque cosa e che pensa alle nostre compagne e ai nostri figli in tutti i suoi viaggi; l’erotomane; la creatrice di gadgets, poliedrica artista e pensatrice; gli juventini; quello che ogni tanto compare e centellina la sua presenza in chat; la bambolina cissosa, il saggio atleta e Salus il nostro gigante buono e così via.<p> <p><p> <p>LE ALTRE CENE <p> <p>Nel frattempo vi sono state varie cene (in una vi fu il rientro di Jack), alcuni aperitivi e una bellissima grigliata a settembre dove si è unito a noi anche Vittorio, l’emigrante (a Milano come detto). E’ incredibile come alla nostra generazione fosse possibile lavorare nella propria città. A parte il milanese, il sottoscritto (Francia) e Joe che si è spinto sino a Casale Monferrato, tutti gli altri lavorano a Torino. Quando lo racconto ai francesi credono che stia scherzando. <p> <p>Fino alla festa di compleanno di cinque di noi lo scorso sabato. Anche Stefano era con noi. E Pierca? Siete seduti? Skara lo ha scovato .... fa l’educatore a Torino da una vita e abita sempre nello stesso quartiere. Così all’appello non manca più nessuno. E magari anche Ivana un giorno accetterà di incontrarci. <p> <p>Alla fine ci ritroviamo sempre attorno ad un tavolo. La prossima volta sarà paella. Michele l’organizzatore ha procurato padella e fornello (non è stato facile); Ugo lo chef la cucinerà; Paola lo assisterà e tutti gli altri ad urlare: «E’ pronto? Ma quanto ci mettete? Sbrigatevi, perché abbiamo fame!».<p> <p><p> <p>LEGGI ANCHE  Tutti i racconti di questa sezione <p> <p><p> <p>*** MANDATECI LE VOSTRE STORIE  <p> <p>Inviatele con 2 fotografie orizzontali di come eravate e come siete a cenadiclasse@lastampa.it: le troverete sulla pagina della Cronaca di Torino de La Stampa e sul profilo Facebook. <p> <p><p> <p> <p> <p> <p> <p><p> <p> <p><p> <p>", "time": "2017-10-09T11:17:47+01:00", "type": "cronaca"}
{"title": "“Cittadini” e “campagnini”, il bel mix della mitica 5ªB elettronica dell’Avogadro ", "url": "https://www.lastampa.it/2017/10/24/cronaca/cittadini-e-campagnini-il-bel-mix-della-mitica-b-elettronica-dellavogadro-UKmXg4uEBQmjta37FrEu0M/pagina.html", "review": "", "content": "<p> <p>Piazza Solferino, 20 giugno 1988, ore 20. Davanti alla fontana arrivano alla spicciolata gli ex compagni della 5ªB elettro Avogadro che, esattamente dieci anni prima davanti ai tabelloni degli esiti della maturità, avevano promesso di rincontrarsi dopo un decennio esatto, qualsiasi cosa fosse successa e qualsiasi impegno avessero avuto quella sera. La promessa era stata suggellata da una vigorosa stretta di mano e da bigliettini con la data del futuro appuntamento, riposti nella tasca più sicura dei nostri portafogli. <p> <p>La partecipazione fu buona anche perché alcuni di noi, compagni di banco per tutto il quinquennio o per successive circostanze di coincidenza del servizio militare o lavorative, avevano mantenuto contatti e sporadiche frequentazioni. Tra le assenze spiccavano Piero, lo schivo giocatore di pallacanestro, e Roberto, lo svogliato «fighettino» stile Fonzie che girava sempre con il testo di elettrotecnica (probabilmente mai letto) sotto braccio, ma erano pienamente giustificati a causa del trasferimento di residenza in altre regioni. Tanti di noi appresero solo in quel momento la tragica notizia della scomparsa di Romano in un fatale incidente di arrampicata alpinistica, passione che condivideva con altri compagni di classe residenti nel Pinerolese. L’unica vera assenza ingiustificata era quella di Salvatore, il simpatico compagnone (un po’ «banfone») che dopo il matrimonio aveva perso la libertà di frequentare da solo le sue amicizie. Nulla sono valsi i numerosi successivi tentativi di recuperarlo.<p> <p><p> <p>UN BEL MIX <p> <p>Con estrema semplificazione la nostra classe era composta dai «cittadini», un gruppetto animato da spirito goliardico sempre intento a divertirsi e a organizzare scherzi, e dai «campagnini», un gruppetto più posato e diligente di compagni residenti in diversi comuni situati sulla direttrice per Pinerolo, oggetto anche loro – oltre i professori - della vulcanica attività goliardica dell’altro gruppo. <p> <p>Molti compagni erano stati ribattezzati con soprannomi (a volte anche più d’uno) e tra questi i più riusciti permangono ancora nel tempo, come: Fonzie, Tamarro, Mandingo, Zebù, Zingaro, Batman, Squillo, Caribù e Wolly; poiché non tutti erano graditi dagli stessi interessati, alcuni sono opportunamente omessi negli attuali ritrovi. <p> <p>La mascotte della classe era Maurizio detto Gianni, il più piccolo di età avendo iniziato la scuola a cinque anni. La sua particolarità era di «spararle così grosse», per cui diventava difficile comprendere la percentuale di verità nei suoi racconti e in particolare quelli del suo quartiere attorno a piazza Statuto. Continuamente stuzzicava e provocava i compagni sui loro difetti, soprannomi o lati deboli, per cui spesso doveva essere difeso – essendo lui di corporatura minuta – dalle reazioni delle sue vittime. Malgrado ciò, a fine giornata, le spalle di Maurizio erano sovente indolenzite dai pugni ricevuti. La sua presenza era, ed è ancor oggi, sempre garanzia di divertimento.<p> <p><p> <p><p> <p><p><p><p><p><p> <p><p> <p><p> <p>NESSUNA RIVALITA’ <p> <p>Pur in presenza di atteggiamenti e di interessi diversi dei due gruppi, la classe è sempre stata unita senza particolari rivalità. La conferma è stata l’alta adesione dei ritrovi, ormai consolidata nel tempo con almeno una cena annuale. In questi momenti regna una estrema sintonia in cui tutto appare immutato, come se i tanti anni non fossero mai trascorsi. Gli attuali piccoli imprenditori, il montatore Rai, i funzionari bancari e assicurativi, il pensionato delle Ferrovie, i dipendenti dell’Enel e della Fiat, il vigile urbano, il controllore dell’ASL, si riscoprono ragazzini (malgrado i capelli bianchi, le calvizie e qualche pancetta sporgente) con la medesima spensieratezza e voglia di ridere e divertirsi.  <p> <p><p> <p>L’INDIMENTICABILE GITA <p> <p>Gli episodi comici da rammentare sono così tanti che le serate in compagnia trascorrono in un attimo. Non ci stufiamo mai di rievocare i tantissimi scherzi ai professori, l’indimenticabile a gita scolastica a Firenze, le sfide a braccio e gambe di ferro, le mattinate di sciopero trascorse a rimorchiare ragazze o a giocare a bigliardo all’Impera. Si rammenta sempre il decadente chioschetto davanti all’istituto Avogadro gestito dalla corpulenta e trasandata vecchietta che vendeva - senza sapere cosa fosse la scadenza degli alimenti – le brioches con la crema ribattezzate per la loro forma «funge». Si ricordano i trasferimenti di aula - ai laboratori, alla vecchia ala dell’Istituto chiamata «Museo» e alla palestra in via Guastalla - motivi sempre di chiassose e imprevedibili iniziative, e si commenta anche la vendita dei gustosi panini imbottiti di mortadella da parte di alcuni compagni per finanziarsi gli studi, oggi sicuramente oggetto di denunce e multe. <p> <p>Ai ritrovi si sono aggiunti anche alcuni compagni, come Luciano e Giuseppe, che avevano condiviso anni precedenti alla maturità e che avevano abbandonato il percorso di studi o scelto un diverso tipo di specializzazione. La ricerca di alcuni compagni del quinquennio continua attraverso i social nella speranza di infoltire questo bel gruppo.<p> <p><p> <p>UN CAPITOLO IMPORTANTE <p> <p>Gli anni delle superiori e l’esame di maturità sono stati un importante capitolo della nostra vita che ci ha regalato emozioni, esperienze e amicizie che ha arricchito le nostre personalità e i nostri valori, e di questo ne siamo sempre più consapevoli e riconoscenti.<p> <p>Un saluto ai lettori de La Stampa da Alberto, i tre Franco, Mattia, Dario, Marco, Domenico, i due Giuseppe, i due Maurizio, i due Piero, i due Salvatore, Luciano, Roberto, Claudio, Celestino e dal goliardico «secchione» Angelo incaricato alla redazione di questo articolo.<p> <p> <p> <p> <p> <p><p> <p> <p><p> <p>", "time": "2017-10-24T09:23:18+01:00", "type": "cronaca"}
{"title": "“Quando, in 3ª media, spiavamo le compagne di classe che facevano ginnastica...” ", "url": "https://www.lastampa.it/2017/11/07/cronaca/quando-in-terza-media-andavamo-a-spiare-le-compagne-di-classe-che-facevano-ginnastica-7rzxlTinA1VIZpcdiGya0O/pagina.html", "review": "", "content": "<p> <p>La nostra era una classe molto unita: sto parlando della classe 3ª media sez I della succursale Francesco De Sanctis, che si trovava al fondo di corso Montegrappa, cuore del quartiere Parella, nell’edificio prefabbricato che non esiste più da un decennio abbondante. Correva l’anno scolastico 1978/79.... <p> <p>Non ricordo tra noi grossi litigi o rancori. C’era molto rispetto reciproco, spontaneo, naturale e mai per pura piaggeria.<p> <p>Ovviamente tra noi sono nati ed estinti anche piccoli e teneri amori, un fatto normale per l’età che avevamo. C’è chi poi ha concluso gli studi, e chi no. Nel cortiletto, dove e’ stata fatta la foto, ricordo partite memorabili contro componenti delle altre sezioni. <p> <p><p> <p>LE PARTITE DI CALCIO <p> <p>Eravamo molto forti, con il pallone. Il cortiletto era piccolo, non più di 15 metri per lato, ma era il nostro Comunale, il nostro Santiago Bernabeu.<p> <p>Le ragazze facevano ginnastica in una scuola vicina perché la nostra non era dotata di palestra. Noi maschietti andavamo a vederle mentre loro svolgevano le loro piroette, ovviamente di nascosto dal bidello, il buon signor Castagno, perché non si poteva entrare nel complesso, e quando ci «beccava» erano fughe precipitose verso l’esterno. Allora si provava ancora rispetto per le autorità, cosa che adesso forse esiste poco. <p> <p><p> <p>IL RITROVO <p> <p>Ci siamo ritrovati per la prima volta tre anni fa, e grazie ai social ci siamo cercati altre volte per rivederci. Qualcuno abitava ancora nel quartiere Parella, qualcun altro intanto se ne era andato in altre città. E purtroppo alcuni non siamo ancora riusciti a trovarli. Ma non desistiamo.<p> <p><p> <p><p> <p><p><p><p><p><p> <p><p> <p><p> <p>Devo dire che è stato molto emozionante rivedere una buona parte di loro, anche quelli che sono andati a vivere la loro vita in altre città. Chi Fuori Torino, chi in Friuli, chi in Emilia Romagna, altri in Liguria. Ai primi di settembre saranno 40 anni dalla prima volta che ho incontrato queste persone. Io, Vittorio Zanforlin, arrivavo da ripetente dalla scuola media dei Salesiani: ma sono bastati due anni per farmi entrare nell’anima quei meravigliosi compagni , e qualcuno anche nel cuore. Posto dal quale non andranno mai più via. <p> <p> <p> <p><p> <p>*** MANDATECI LE VOSTRE STORIE  <p> <p>Inviatele con 2 fotografie orizzontali di come eravate e come siete a cenadiclasse@lastampa.it: le troverete sulla pagina della Cronaca di Torino de La Stampa e sul profilo Facebook. <p> <p><p> <p>LEGGI ANCHE Tutti gli articoli di questa sezione  <p> <p><p> <p><p> <p> <p> <p> <p> <p><p> <p> <p><p> <p>", "time": "2017-11-07T10:38:46+01:00", "type": "cronaca"}
{"title": "La “caccia alla maestra” della 2ª H della scuola Roncalli di Settimo ", "url": "https://www.lastampa.it/2017/11/02/cronaca/la-caccia-alla-maestra-della-h-della-scuola-roncalli-di-settimo-XEOBfr9svwgKbAzUZncSIP/pagina.html", "review": "", "content": "<p> <p>La nostra storia comune inizia nel 1974 a Settimo Torinese, più precisamente alla scuola elementare Roncalli situata nel Villaggio Fiat in Via Cuneo 1, di fronte alla parrocchia San Giuseppe Artigiano. Quartiere, a quell’epoca, di recente costruzione e popolato da tante giovani famiglie con bambini piccoli con una vita davanti e tanti sogni ancora da realizzare<p> <p>Ci siamo ritrovati, spaesati ma curiosi, in un ambiente nuovo con compagni fino a quel momento sconosciuti. I nostri ricordi sono diversi . Tra di noi c’è chi si ricorda di ogni singolo dettaglio, chi solo di alcuni compagni e chi invece ha ricordi sfumati.<p> <p><p> <p>IL RITROVARSI <p> <p>Ci siamo radunati nel mese di aprile di quest’anno quasi per caso grazie a un commento su un social network.<p> <p>In poco tempo siamo riusciti a ritrovarci, anche se ancora qualcuno manca all’appello, e stiamo cementando, giorno dopo giorno grazie anche al gruppo whatsapp di rito appositamente creato, la nostra relazione 2.0.<p> <p><p> <p>ALLA RICERCA DELLA MAESTRA <p> <p>Abbiamo quindi organizzato una spedizione alla ricerca della nostra maestra. Gli unici dati a nostra disposizione erano il paese di residenza, Bussoleno, e ovviamente il suo nome e cognome. <p> <p>Tutte le ricerche fatte precedentemente sui social e sulle guide telefoniche non avevano dato frutti; lo stesso dicasi alla segreteria della scuola dove, per ragioni di privacy, non hanno voluto, o meglio potuto, dirci nulla.<p> <p>L’appuntamento era stato fissato per sabato 22 aprile davanti alla nostra vecchia scuola con destinazione, appunto, Bussoleno. <p> <p>Appuntamento al quale ci siamo presentati in sette di noi. Gli altri, chi per impegni di lavoro e chi perchè residente in altre regioni, non hanno loro malgrado potuto partecipare. <p> <p><p> <p><p> <p><p><p><p><p><p> <p>Molti anni dopo... <p> <p><p> <p>VIVA WHATSAPP! <p> <p>Ma chi non c’era ha potuto seguire la nostra avventura sul gruppo whatsapp sul quale abbiamo costantemente aggiornato i compagni sull’evolversi della situazione.<p> <p>L’emozione nel rivedersi è stata grandissima. In fondo 38 anni non sono certo pochi. Tante cosa da dirci, tante storie da raccontare: il tragitto tra Settimo e Bussoleno lo abbiamo impiegato a riparlare di noi stessi, prima di ritrovare la Maestra.<p> <p>Le speranze di riuscire ad individuarla erano in verità, viste le scarse informazioni a nostre mani, molto limitate. Ma ci piaceva l’idea di non aver dato nulla per scontato e non rimanere con qualche rimpianto del tipo «se però ci avessimo provato»...<p> <p><p> <p>IL MIRACOLO <p> <p>Il fato ha voluto che, appena arrivati a Bussoleno, fermi ad un incrocio per decidere il da farsi, la maestra passasse in macchina proprio a quell’incrocio. Non potevamo nemmeno crederci e, dopo il primo attimo di smarrimento, abbiamo provato a fermarla per strada.<p> <p>Il risultato è stato, ovviamente, quello di intimorirla. Noi sapevamo chi cercavamo, lei invece si è ritrovata la macchina accerchiata da sette energumeni. Fatto sta che, comprensibilmente, non ci ha immediatamente riconosciuti ed ha proseguito il suo cammino fino alla sua destinazione finale. Non ci siamo però fatti prendere dal panico e, una volta tornati al furgone, siamo partiti alla ricerca della vettura. Trovata in appena cinque minuti di ricerca e, con lei, anche la maestra, intenta a dare lezioni di catechismo ai ragazzini del paese. <p> <p><p> <p>GLI ANEDDOTI DEL PASSATO <p> <p>Maestra che, una volta ripresasi dall’emozione, e noi con lei, ha passato con noi un paio d’ore raccontandoci aneddoti dell’epoca e ricordandoci, con ben più dettagli di quanti ne ricordassimo noi, le nostre peripezie scolastiche.<p> <p>Sono state due ore intense e cariche di emozione. Abbiamo rinnovato il legame ed abbiamo deciso che ci vedremo per un pranzo tutti, o tutti quelli che potranno partecipare, quanto prima. E sarà solo il primo di una lunga serie!!<p> <p><p> <p><p> <p>*** MANDATECI LE VOSTRE STORIE  <p> <p>Inviatele con 2 fotografie orizzontali di come eravate e come siete a cenadiclasse@lastampa.it: le troverete sulla pagina della Cronaca di Torino de La Stampa e sul profilo Facebook. <p> <p><p> <p><p> <p>LEGGI ANCHE Tutti gli articoli di questa sezione <p> <p> <p> <p> <p> <p><p> <p> <p><p> <p>", "time": "2017-11-02T10:49:40+01:00", "type": "cronaca"}
{"title": "La classe di irriducibili dell’Itc Einaudi che ogni anno cambiava sezione ", "url": "https://www.lastampa.it/2017/11/20/cronaca/la-classe-di-irriducibili-dellitc-einaudi-che-ogni-anno-cambiava-sezione-pqtUFTWQzexcb9T1sre1BP/pagina.html", "review": "", "content": "<p> <p>«La nostra era una 5ªD dell’istituto tecnico commerciale Einaudi. Però era cominciata come 1ªH, e poi era diventata 2ªG. Solo in terza abbiamo conquistato la “D” e non l’abbiamo più smessa».<p> <p>Chi parla è Cecilia, mentre legge uno degli articoli che La Stampa ha pubblicato nella serie delle «Cene di classe». Fa parte di un piccolo gruppetto di signore ormai negli «anta» che si stanno apprestando a organizzare il tradizionale pranzo di classe, che da anni le accompagna. In certi casi solo gruppettini, tipo quattro amici al bar, altre gruppi decisamente consistenti. L’anno scorso, per esempio, erano 17 allievi, oltre a una delle professoresse.<p> <p><p> <p>L’ANNIVERSARIO CHE CONTA <p> <p>Quello del 2017 rappresenta però un anno chiave, perché è il 50° dal diploma. «E naturalmente vorremmo che ci fossero tutti - dice ancora Luisa - o almeno il maggior numero più possibile». <p> <p>«Noi – precisa Giovanna – non ci siamo mai persi di vista. Qualcuno sì, si è allontanato o trasferito ed è svanito nelle nebbie della distanza e della difficoltà delle comunicazioni. Qualcuno ci ha anche lasciato per sempre, come il nostro mitico capoclasse Adriano, Pia e Berry». <p> <p><p> <p>LO ZOCCOLO DURO <p> <p>Però c’è stato uno «zoccolo duro» di chi con costanza si è dato da fare perché la 5ªD non sparisse. Tra loro il palmares spetta forse a Cecilia, che grazie anche alla sua profumeria ha fatto da catalizzatore alle compagne sparse per altre professioni. Nella 5ªD infatti ci sono stati un po’ tutti i mestieri, dal dirigente d’azienda al commercialista, dall’impiegata alla giornalista industriale, e ovviamente non può mancare la «profia» di ragioneria. E poi c’è stato chi una volta lasciato il lavoro ha riscoperto le sopite passioni di giovinezza, come Mariella che si diletta di arte, con ottimi risultati, o Cesare che con un gruppo di amici ha messo su un complesso rock-blues.<p> <p><p> <p><p> <p><p><p><p><p><p> <p><p> <p><p> <p>VIVA WHATSAPP! <p> <p>Oggi con Internet è uno scherzo, ma loro si sono arrangiate con il vecchio apparecchio telefonico, per poi traslare velocemente sui cellulari e, ovviamente, Whatsapp. «Se non ci fosse – dice Anna, che abita a Monza (ma prima era Taranto) ma è come se fosse a due passi dalle amiche torinesi – non potremmo fare chiacchiere quotidiane anche con Adriana che vive da un po’ a Pechino, seguendo il figlio che lì si è trasferito». Ovviamente Adriana sarà presente al pranzo dei 50 anni, combinato non appena saputo la data del suo viaggio annuale nel nostro paese.<p> <p><p> <p>IL GRANDE EVENTO <p> <p>L’invito al grande evento del 4 giugno, che si è rivelato un vero e proprio successo, è stato preceduto da un invito pubblico per recuperare i compagni di cui si erano perse le tracce. Come, ad esempio, Stefano Ciancetta, Giulio Grilli, Adriana Gaspardo Moro, Franco Moretto, Silvana Biolcati, Sergio Boschetti, Michelina Albezzano, Maria Elisa Traverso, Elda Occhiena, Roberto Di Falco, Luciana Pinna. E l’invito ovviamente era stato esteso anche ai professori di quella meravigliosa avventura.  <p> <p> <p> <p>LEGGI ANCHE Tutti i racconti di questa rubrica <p> <p> <p> <p><p> <p>*** MANDATECI LE VOSTRE STORIE  <p> <p>Inviatele con 2 fotografie orizzontali di come eravate e come siete a cenadiclasse@lastampa.it: le troverete sulla pagina della Cronaca di Torino de La Stampa e sul profilo Facebook. <p> <p><p> <p> <p> <p> <p> <p><p> <p> <p><p> <p>", "time": "2017-11-20T12:44:41+01:00", "type": "cronaca"}
{"title": "L’indimenticabile e mitica sezione B dell’Itc Sommeiller, quella dei gloriosi anni 70 ", "url": "https://www.lastampa.it/2017/11/13/cronaca/lindimenticabile-e-mitica-sezione-b-dellitc-sommeiller-quella-dei-gloriosi-anni-eBfBBF1GmsQZLcG27ebhUK/pagina.html", "review": "", "content": "<p> <p>Siamo quelli della B. La mitica sezione B del per noi altrettanto mitico ITC Germano Sommeiller di Torino, metà anni Settanta.<p> <p>Ci eravamo, per la maggior parte, persi di vista. Assorbiti dalle nostre vite e dal lavoro che troppo spesso travolge tutto, facendo dimenticare, o almeno passare in second’ordine, le  relazioni umane.<p> <p>Poi, grazie anche all’aiuto dei social network, l’idea di ritrovarci ha preso piede e tassello dopo tassello, grazie anche a passaparola e «indagini» degne dei migliori detective della letteratura internazionale, siamo riusciti a rimettere insieme il gruppo (beh, diciamo all’80%).<p> <p>E il venti per cento residuo, per dirla come Guccini? Beh, «Qualcuno è andato per età, qualcuno perché è già dottore o insegue la maturità, si è sposato, fa carriera ed è una morte un po’ peggiore...».<p> <p>L’idea vincente è stata quella di rimettere insieme non soltanto i compagni della medesima classe, ma di coinvolgere anche i «piccoli» che ci seguivano, temporalmente, nel percorso di studi. Perché tanto il collante fondamentale era quello offerto a suo tempo dalla mitica sezione B nel suo complesso... <p> <p><p> <p><p> <p><p><p><p><p><p> <p><p> <p><p> <p>«Piccoli» che, ovviamente, contavano tra le loro file anche qualcuno di noi «grandi» che si era talmente affezionato allo studio da voler ripetere uno o più anni... <p> <p><p> <p>IL RITROVO <p> <p>E così ci siamo ritrovati per un pranzo ed è stata un’esperienza bellissima ed emozionante e soprattutto «vera», per quell’indubbio piacere di rivederci e cercare di riconoscerci tra rughe, chili in più e capelli grigi o caduti al fronte. O, meglio, caduti dall’inizio della fronte.<p> <p>«Vera» anche perché non più inquinata da quella competitività che tra i quarantenni impera e molte volte rischia di rovinare il sentimento di amicizia che legava gli uni agli altri.<p> <p>Ovviamente sono ritornati alla mente episodi ed aneddoti di quegli anni stupendi e le risate non sono certo mancate. Ma sarebbe troppo lungo ricordarli tutti in questa rubrica...<p> <p>Ci ritroveremo presto, anzi magari sempre, sperando di riuscire a coinvolgere anche quelli che hanno mancato la prima occasione.<p> <p><p> <p>LEGGI ANCHE Tutti i racconti di questa sezione <p> <p><p> <p>*** MANDATECI LE VOSTRE STORIE  <p> <p>Inviatele con 2 fotografie orizzontali di come eravate e come siete a cenadiclasse@lastampa.it: le troverete sulla pagina della Cronaca di Torino de La Stampa e sul profilo Facebook. <p> <p><p> <p> <p> <p> <p> <p><p> <p> <p><p> <p>", "time": "2017-11-13T15:22:50+01:00", "type": "cronaca"}
{"title": "Il revival dei vecchi compagni di quella che ora è la scuola “senza zaino” ", "url": "https://www.lastampa.it/2017/12/18/cronaca/il-revival-dei-vecchi-compagni-di-quella-che-ora-la-scuola-senza-zaino-YWTthjfu7ObcW8rKeSsTWP/pagina.html", "review": "", "content": "<p> <p>Eccoci qua, noi della scuola statale Don Caustico (attualmente assurta alle cronache di provincia come l’innovativa «scuola senza zaino»).<p> <p>Siamo nella piccola Borgata Lesna, al confine tra Grugliasco e Torino, dove una volta c’era e tuttora c’è una scuola elementare a dimensione di bambino.<p> <p>Classe di nascita 1978, due sezioni, A e B, ma solo sulla carta, perché l’unione è sempre stata la nostra forza: molte attività si svolgevano in collaborazione e data la spensieratezza del periodo i nostri incontri continuavano anche dopo l’orario scolastico, nel giardino che si trova davanti alla scuola, storico punto di ritrovo all’ora come adesso.<p> <p>Contesti sociali, a volte un po’ complicati, facevano da sfondo a questo piccolo quartiere alla periferia di tutto divenuto col tempo un piccolo paesino dove ancora oggi ci si conosce tutti e ci si chiama per nome.<p> <p>In quel periodo orfani di tecnologia ci si divertiva con poco e noi ragazzi stavamo per lo più sempre all’aperto sprezzanti delle intemperie.<p> <p><p> <p>LA PARROCCHIA <p> <p>Anche la comunità parrocchiale era viva, si frequentava l’oratorio e tra famiglie ci si aiutava a superare i momenti difficili. Le realtà erano più o meno le stesse, ci si sentiva tutti uguali e forse anche per questo il nostro legame è sempre stato speciale perché abbiamo imparato presto cosa volesse dire sostenersi a vicenda ed essere un unico gruppo senza distinzioni.<p> <p><p> <p><p> <p><p><p><p><p><p> <p><p> <p><p> <p>IL RITROVO <p> <p>A 30 anni dal termine di quel meraviglioso percorso ci siamo rincontrati, siamo partiti da un piccolo gruppo ancora presente sul territorio e grazie alla collaborazione e ai potenti mezzi social abbiamo contattato e raggiunto il resto dei compagni coinvolgendoli nella più classica e attuale chat di whatsapp.<p> <p>Abbiamo percorso strade diverse, in alcuni casi in città diverse, ma la voglia di rivedersi è forte e, anche se purtroppo non è stato per tutti possibile partecipare, lo zoccolo duro è riuscito a trovarsi in questa serata di festa.<p> <p><p> <p>LEGGI ANCHE: Tutti i racconti di questa sezione <p> <p><p> <p>Siamo pochi ma buoni, e nel cuore nutriamo la speranza che questo non rimarrà l’unico incontro, con l’obbiettivo dichiarato che nel prossimo possano essere presenti coloro che mancavano all’appello. Il nostro è stato un ritrovo meraviglioso pieno d’affetto e senza imbarazzi che ha cancellato in pochi minuti gli anni passati senza vedersi. <p> <p>Sono orgogliosa di aver avuto come compagni di classe persone che oggi sono diventati uomini e donne che ritengo speciali, e ancor più mi rende fiera vedere che tutti abbiamo fatto del nostro meglio per continuare a custodire e coltivare nel migliore dei modi quel seme piantato nel lontano 1978.<p> <p> <p> <p> <p> <p><p> <p> <p><p> <p>", "time": "2017-12-18T14:37:41+01:00", "type": "cronaca"}
{"title": "“Noi, ragazze del 27: non l’anno di nascita, ma il numero civico del collegio” ", "url": "https://www.lastampa.it/2017/11/27/cronaca/noi-ragazze-del-non-lanno-di-nascita-ma-il-numero-civico-del-collegio-64j0BLc666wN2RaqoMmsJP/pagina.html", "review": "", "content": "<p> <p>«Compagni di classe, amici per sempre: noi siamo le “ragazze del 27”. Detto così sembrerebbe l’anno di nascita o il numero di una linea tranviaria, in realtà le cose stanno diversamente.<p> <p>La nostra amicizia risale alla prima media dell’anno 1962/63, e nel 1965 si sono aggiunte, in prima magistrale, altre ragazze.<p> <p><p> <p>COME SORELLE <p> <p>Siamo tanto legate tra noi perché, oltre ad essere compagne di scuola, siamo cresciute come sorelle, nel Collegio Maria Ausiliatrice di Torino, al numero 27 della piazza omonima: da qui la ragione del nome con cui di definiamo.<p> <p>Vivere gomito a gomito, per nove mesi all’anno, andando a casa solo a Natale, Pasqua e per le vacanze estive, ai giorni nostri sarebbe improponibile.<p> <p>Per noi, allora, era così e basta. <p> <p><p> <p>UNA BELLA QUERCIA FRONDOSA <p> <p>Per questo la nostra amicizia, invece di affievolirsi nel tempo, si è irrobustita, proprio come le grandi e solide radici di una bella quercia.<p> <p>Non è stato whatsapp a ricollegare l’ una all’altra, anche se ha, di sicuro, facilitato la comunicazione. Siamo da sempre rimaste in contatto tra di noi con lettere, telefonate, incontri periodici o casuali, con amicizie di vicinanza, di affinità di interessi o di collaborazioni. <p> <p><p> <p><p> <p><p><p><p><p><p> <p><p> <p><p> <p>E da sempre abbiamo avuto il vero e proprio «bisogno» di vederci, almeno una volta all’ anno, anche con le insegnanti e la nostra compagna di scuola suor Maria Rosa: quando ci incontriamo, sembra di esserci lasciate il giorno prima.<p> <p>Ognuna di noi è naturalmente quella che è, con le proprie caratteristiche: pregi, difetti e competenze. Ma ci compensiamo tutte meravigliosamente.<p> <p><p> <p>I PRIMI 40 ANNI <p> <p>Abbiamo festeggiato i nostri primi quarant’anni dal diploma magistrale (1968/69) con un week-end alle terme di Pré–Saint-Didier nel 2009. Ora stiamo programmando il nostro incontro per il mezzo secolo che si avvicina. E ci domandiamo: chi mai può sfidarci con un simile curriculum?<p> <p><p> <p>LEGGI ANCHE Tutti i racconti di questa rubrica  <p> <p><p> <p>*** MANDATECI LE VOSTRE STORIE  <p> <p>Inviatele con 2 fotografie orizzontali di come eravate e come siete a cenadiclasse@lastampa.it: le troverete sulla pagina della Cronaca di Torino de La Stampa e sul profilo Facebook. <p> <p><p> <p><p> <p> <p> <p> <p> <p><p> <p> <p><p> <p>", "time": "2017-11-27T17:03:36+01:00", "type": "cronaca"}
{"title": "Segrè, quando la professoressa faceva scorrere il dito sul registro scattava il panico ", "url": "https://www.lastampa.it/2017/12/04/cronaca/quando-la-professoressa-del-segr-faceva-scorrere-il-dito-sul-registro-scattava-il-panico-IQ7ShiMpwdn7fO8QUWUI6K/pagina.html", "review": "", "content": "<p> <p>29 Gennaio 2017: «Ding, ding». Uffa, il solito messaggio su Whatsapp… appuntamento annullato...oppure la solita barzelletta stupida del lunedì. E invece….<p> <p>«Mariateresa ha creato il gruppo W i 50! e ti ha aggiunto».<p> <p>Caspita, è vero, noi della 5ªE del Segrè quest’ anno compiamo tutti (o quasi) 50 anni. Passato il comprensibile attimo di sgomento, dovuto al rendersi conto della fatidica occorrenza che inesorabilmente si faceva sempre più vicina, iniziano ad affiorare, insieme con i nomi dei partecipanti del gruppo, tanti bei ricordi legati a quei fantastici cinque anni trascorsi nel liceo scientifico che si trova in cima a via Villa della Regina, nel quartiere Borgo Po.<p> <p><p> <p>LA CLASSE VIRTUALE <p> <p>Laura e Mariateresa nel giro di pochi giorni riescono a recuperare i contatti di quasi tutti noi, e così il gruppo diventa la «classe virtuale» che avevamo lasciato a giugno 1986, ovvero un posto dove ci si divertiva molto e, soprattutto agli ultimi banchi, fucina di battute, prese in giro e goliardate, che puntualmente sono ripartite, aiutati dalla tecnologia wireless, come se il tempo non fosse mai trascorso.<p> <p><p> <p>IL COMITATO ORGANIZZATORE <p> <p>L’idea di organizzare una ri-unione per festeggiarci tutti insieme risulta essere apprezzatissima e scatta quindi la costituzione di un comitato organizzatore capitanato dalle fondatrici del gruppo. La prima cosa da definire è la data: qualcuno abita a Milano e non ha più casa a Torino, qualcuno in Germania, qualcuno persino in Canada, ma alla fine il 6 maggio  2017 diventa la data prescelta per il «suono della campanella». Sembra proprio che tutti possano o si liberino, soprattutto i più lontani iniziano ad organizzarsi per far combaciare magari qualche altro appuntamento ed avere così la certezza di essere presenti. <p> <p><p> <p>LA LOCATION <p> <p>Sulla «location», come si dice adesso, inizia una lunga disquisizione via messaggi, con tanto di foto delle varie candidature. Maria insiste per un locale «vista Po» in mancanza del suo amato Mediterraneo e per fortuna Cristina (saggezza femminile) ammonisce tutti coloro che si vedevano già in bermuda ed hawaiana a cercare un locale chiuso. Meno male: quel sabato sera si sfioravamo i 6° centigradi, solo la pioggia ci ha graziato; la cosa ha avuto anche i suoi lati positivi, infatti di zanzare nemmeno l’ombra.<p> <p><p> <p><p> <p><p><p><p><p><p> <p><p> <p><p> <p>La scelta cade sulla dependance tutta vetri del «Fluido», locale molto giovane del Valentino (e a questo proposito in molti con figli già teen-ager paventavano l’arrivo dei loro pargoli all’ ora in cui noi ci saremmo ritirati di buon ordine). Scelta più che azzeccata: dimensioni adeguate, vista mozzafiato, personale disponibile e possibilità di fare quattro chiacchiere con base musicale dedicata. Tanto dedicata che ci siamo portati tutto noi: Gigi è arrivato con un impianto semi-professionale ed il sottoscritto ha passato qualche sera a mettere insieme musica dei nostri anni e a creare una playlist strappalacrime. Come se non bastasse, Laura mi ha praticamente obbligato a recuperare tutte le foto del liceo e a metterle insieme. <p> <p>Schermo e proiettore portati da Maria, una prolunga ed il gioco è fatto: sulle note di «Quelli della Notte» è partito un amarcord di scatti di gite scolastiche, festicciole e semplici pomeriggi che ci ha veramente riportati indietro di 30 anni e più. <p> <p><p> <p>LE STORIE <p> <p>Di storie ed aneddoti legati a compagni e a professori ne sono venute fuori molte, ma tra tutte, come dimenticare gli istanti di puro terrore quando la professoressa Ida Nicolosi di matematica, con la sua aria imperturbabile, aggiustandosi impercettibilmente i capelli con il mignolo, scorreva il registro dall’alto in basso, poi non contenta, iniziava a guardarci in faccia per trarre l’ispirazione su chi interrogare? Erano secondi che duravano secoli ed il cuore si fermava nella speranza di sentire un cognome diverso dal proprio chiamato alla lavagna.<p> <p><p> <p>ANCHE LA TORTA <p> <p>Per non farci mancare nulla abbiamo anche soffiato le candeline su una magnifica torta alla frutta per suggellare degnamente il nostro primo mezzo secolo. È stato bellissimo, e soprattutto è stato come se fosse ieri: stesso spirito, stessa leggerezza, stessa armonia e complicità! <p> <p><p> <p>LEGGI ANCHE: Tutti i racconti di questa sezione <p> <p><p> <p><p> <p>*** MANDATECI LE VOSTRE STORIE  <p> <p>Inviatele con 2 fotografie orizzontali di come eravate e come siete a cenadiclasse@lastampa.it: le troverete sulla pagina della Cronaca di Torino de La Stampa e sul profilo Facebook. <p> <p><p> <p> <p> <p> <p> <p><p> <p> <p><p> <p>", "time": "2017-12-04T15:30:56+01:00", "type": "cronaca"}
{"title": "Da 50 anni i geometri del Castellamonte si ritrovano per ricordare il compagno morto ", "url": "https://www.lastampa.it/2018/01/08/cronaca/da-anni-i-geometri-del-castellamonte-si-ritrovano-per-ricordare-il-compagno-morto-q3Qy8oWf1OITUrwSKxjK5H/pagina.html", "review": "", "content": "<p> <p>Si sta come papaveri <p> <p>strappati dalla terra <p> <p>e messi in vaso senz’acqua. <p> <p> Questa poesia l’ha scritta il mio compagno di classe Franco Massobrio. Era il novembre 1968 quando iniziava la nostra avventura scolastica alle «medie superiori», come si diceva allora. Una sperimentale prova d’italiano ci stimolava a esprimere le nostre idee sui giovani, ispirandoci a «Soldati» di Ungaretti. La poesia di Franco ottenne il punteggio massimo; era la migliore di tutta classe 1ª B dell’Istituto per geometri «Carlo e Amedeo di Castellamonte» sia per la professoressa che per gli studenti. Ma al promettente ragazzo, la vita sorrise davvero poco e, nonostante fosse anche un bravo giocatore di palla canestro, una leucemia se lo portò via prima che compisse 20 anni. <p> <p><p> <p><p><p><p><p><p> <p>La rentrée <p> <p><p> <p>Ai funerali c’era tanta gente, molti insegnanti e compagni di scuola. Tutti visibilmente scossi, turbati, smarriti, di fronte alla dura realtà della morte di quel giovane che in un gelido mattino d’inverno veniva sepolto al Cimitero Parco. Nessuno di quei ragazzi però sapeva che quell’evento tristissimo e scioccante sarebbe diventato l’occasione per non perdersi di vista e continuare a ritrovarsi. E da allora quegli ex ragazzi continuano a trovarsi ogni anno, la terza domenica di gennaio, per ricordare il loro compagno che non c’è più. Il numero dei partecipanti varia di volta in volta, perché non c’è nessun obbligo di partecipare, nessun capoclasse a dirigere il gruppo. Rivedersi è un’esigenza interiore, una volontà spontanea, basta una telefonata, un whatsapp.  L’incontro al cimitero è sempre rispettoso e nella sua semplicità, solenne: un fiore, una preghiera, qualcuno che rievoca una battuta dei tempi di scuola. Un ritrovo fra persone che desiderano mantenere viva la memoria, che non dimenticano di aver passato insieme un pezzo importante della loro adolescenza e anzi vogliono rinsaldare l’intensità dell’amicizia. <p> <p>Nel corso di quasi mezzo secolo (la maggior parte di noi ha 64 anni!) quell’appuntamento codificato è diventato anche il pretesto per altri incontri allegri e conviviali, come il pranzo o la cena di gruppo. Un tempo ci portavamo anche i nostri figli e si giocava a calcetto fra noi e con i bambini; ora invece con le mogli e le compagne, si cercano nuovi posti da conoscere e si assapora in modo sempre più consapevole il grande privilegio di stare fra vecchi amici. <p> <p><p> <p>LEGGI ANCHE: Tutti gli articoli di questa sezione <p> <p> <p> <p> <p> <p><p> <p> <p><p> <p>", "time": "2018-01-08T15:42:58+01:00", "type": "cronaca"}
{"title": "Gli “affettuosi tontolini” di suor Dorothy in 1ª elementare alla San Giuseppe Cafasso ", "url": "https://www.lastampa.it/2018/01/15/cronaca/gli-affettuosi-tontolini-di-suor-dorothy-in-elementare-alla-san-giuseppe-cafasso-5iw9QcaWP9ovf49YM7XevL/pagina.html", "review": "", "content": "<p> <p>Sembra ieri, eppure sono passati tre decenni. Parrebbero pochi, ma basta rapportarsi alla tecnologia e si nota subito che il tempo scorre molto velocemente. Ma veniamo a noi. Correva l’anno scolastico 1985/1986 e iniziava un nuovo percorso. Entravamo nel mondo degli adulti ed iniziava così il nostro viaggio scolastico, prima elementare, istituto salesiano San Giuseppe Cafasso, un’istituzione nel quartiere popolare e laborioso di Borgo Vittoria. Una classe unica, 30 bambini da tenere a bada, ma la nostra maestra, suor Dorothy, ci è sempre riuscita. La ricordiamo come una «donnona» alta dai modi decisi ma molto educativi, vestita nel classico abito nero, occhiali e scarpe con un leggero tacco... <p> <p><p> <p>IL PRIMO GIORNO DI SCUOLA <p> <p>Il primo giorno di quel lontano settembre 1985 lo ricordo benissimo, tempo grigiolino di fine estate, abbastanza fresco, radunati tutti nell’enorme cortile, con i volti un po’ tesi ma sostanzialmente curiosi per la nuova avventura che ci aspettava, salimmo nella nostra prima classe ed ad attenderci con enorme sorpresa c’era un canarino in una gabbietta appesa tra le due finestre. Per gli occhi di bambino quella classe era enorme, pulitissima, ognuno «indipendente» con il proprio banco. Sinceramente ricordo quella prima elementare con un filo di nostalgia e curiosità: era un ambiente stimolante e nuovo, ma certo la severità non mancava. Come dimenticare gli «affettuosi tontolini» che suor Dorothy ci lanciava quando sbagliavamo una coniugazione dei verbi? Oggi ci ridiamo su con i miei compagni, ma all’epoca eravamo quasi terrorizzati. Però sapevamo che ci voleva impegno, in fondo lei per noi era la seconda mamma che ci guidava verso un apprendimento culturale ed umano, un mix ben riuscito tra l’educazione ricevuta a casa e l’aiuto fondamentale della scuola .  <p> <p>LE GITE E LE SETTIMANE BIANCHE <p> <p>Gli anni trascorsero così, tra un «tontolino» e una nota per le tabelline non studiate bene, e noi avanzammo sia di maturità scolastica, sia fisicamente poiché ogni anno cambiavamo classe, avvicinandoci verso l’uscita della scuola. Quante gite, quante attività tra cui la pittura tenuta magistralmente dalla mamma della nostra compagna di scuola Elisabetta... Come dimenticare la settimana bianca in montagna a Salice d’Ulzio presso la casa dei salesiani, tutti a dormire nell’enorme stanzone insieme alla nostra maestra? E come non scordare le castagnate al Colle Don Bosco, la gita a Roma in quinta elementare, le recite e l’esame finale per ogni anno trascorso? Ma i cinque anni passarono così abbastanza velocemente, li ricordo molto positivi e costruttivi, ci hanno permesso di diventare quello che siamo ora, persone equilibrate.<p> <p><p> <p>LEGGI ANCHE: Tutti i racconti di questa sezione <p> <p><p> <p>Il tempo così trascorse, ci perdemmo quasi tutti, rimasi in contatto con Davide (con cui facemmo anche le medie insieme, ma non era più lo stesso ambiente: stavamo diventando uomini e il bambino in noi ci stava lasciando) anche se la curiosità e la voglia di ricucire quelle vecchie amicizie in me era sempre vigile. Fin tanto che una decina di anni fa scrissi una lettera ad una compagna di classe di nome Chiara: mi ricordavo a dove abitava con i genitori e le vecchie pagine bianche ancora erano utili. Mi rispose e ci rivedemmo per una caffè, ma poi ci perdemmo nuovamente di vista, anche se conservo gelosamente ancora quella lettera di risposta. Facebook allora non esisteva, i cellulari quasi non sapevamo cosa fossero almeno fino al 2008, quando mi iscrissi per curiosità al social e, spinto anche da mia sorella, cominciai a cercare i miei vecchi compagni. La prima su cui cadde l’occhio era Alessandra: con un po’ di faccia tosta le scrissi presentandomi e con enorme piacere mi rispose. Giorno dopo giorno, mese dopo mese, anno dopo anno, ci ritrovammo quasi tutti sulla popolare piattaforma ma non riuscimmo mai ad organizzare nulla, almeno fino a marzo dell’anno scorso quando una terribile notizia ci raggiunse: Federico era stato stroncato da un terribile male che non gli aveva lasciato via di scampo. Così spedimmo un telegramma alla famiglia firmandoci «i compagni di classe della San Giuseppe Cafasso».<p> <p><p> <p><p> <p><p><p><p><p><p> <p><p> <p><p> <p>Però non era ancora sufficiente. Decidemmo quindi di organizzare una cena anche in sua memoria e di cercare anche la nostra maestra, la nostra suor Dorothy. La ritrovammo: quel sabato fu una giornata speciale, l’appuntamento era davanti all’ingresso della nostra ex scuola che ci aveva visto entrare ed uscire nei lontani anni Ottanta. Non erano presenti purtroppo tutti, ma comunque ci rivedemmo ben volentieri. Prima tappa andare a trovare la nostra maestra. Non era più lei, la mitica donnona era diventata esile e con lo sguardo quasi perso nel vuoto, ma eravamo sicuri che facendogli rivedere le foto dell’epoca ci avrebbe riconosciuti. Finita la visita di cortesia, visto che avevamo troppe cose da dirci, concludemmo la serata del nostro ritrovo con un aperitivo in piazza Bodoni e la fatidica pizza.   Ma quella serata fantastica non ci bastò per raccontarci tutto e replicammo. Poiché Michele non si arrende facilmente, l’obiettivo era quello di ritrovare anche le altre tessere mancanti. Mi misi quindi alla ricerca e si aggiunsero anche Fabio e Dario. Certo, ne mancano ancora altri, ma l’importante è ricominciare. Perchè noi siamo i mitici ragazzi degli anni Ottanta della San Giuseppe Cafasso... <p> <p> <p> <p> <p> <p><p> <p> <p><p> <p>", "time": "2018-01-15T09:14:01+01:00", "type": "cronaca"}
{"title": "L’emozione di ritrovarsi 38 anni dopo: la “mitica” sezione C del Sommeiller ", "url": "https://www.lastampa.it/2018/02/14/cronaca/lemozione-di-ritrovarsi-anni-dopo-la-mitica-sezione-c-del-sommeiller-hEHdfezVMy37I9WMIqAIoN/pagina.html", "review": "", "content": "<p> <p>(Da un’idea di Rossana Barisone. Sceneggiatura di Paolo Garino, fotografia di Raffaella Moscaritolo, voce narrante di Luisa Deninotti). <p> <p><p> <p>Racconterò di quest’incontro come se fosse uno dei miei racconti di viaggio, perché in fondo di un viaggio si tratta. Ma non attraverso luoghi o paesaggi, bensì dentro i ricordi. E, come sempre, lo farò dopo alcuni giorni, per avere il tempo di assimilare, ripensare, rivivere con gli occhi e con la memoria le grandi emozioni vissute quel giorno.<p> <p><p> <p>L’IDEA <p> <p>Tutto inizia da un’ idea su Facebook di Rossana condivisa con Lorella, Katia, Laura, Antonietta, Raffaella: quella di rintracciare i compagni di classe, quelli della mitica sezione C del Sommeiller. Creiamo un gruppo su whatsapp e stiliamo una lista di nomi con le relative possibilità che si hanno di rintracciare quante più persone possibile. Nel corso dei giorni comincia la ricerca: a volte facile, a volte difficile, a volte impossibile.<p> <p>Finalmente un elenco è fatto. Abbiamo 25 nomi e cognomi e si scatena la chat, domande, foto, ricordi, racconti di vita, passioni, situazioni famigliari, figli, nipoti. Ogni mattina il buongiorno, ogni sera un saluto, una voglia entusiasmante di rincontrarsi, rivedersi, riabbracciarsi. <p> <p><p> <p>L’APPUNTAMENTO <p> <p>Ed eccoci tutti lì con 38 anni in più, alle ore 20 del 25 febbraio 2017 davanti al «Somme». Arriviamo alla spicciolata, occhi lucidi e nomi pronunciati per «ripresentarsi» dopo tutti questi anni. Sullo sfondo la facciata grigia e severa di quella scuola che per anni ci ha visti entrare nelle sue aule quando appena poco più che adolescenti portavamo in mezzo ai libri e ai quaderni le nostre storie, i primi amori, rabbie e tristezze, trasgressioni, preoccupazioni per compiti in classe. Ma anche simpatie ed antipatie.....<p> <p><p> <p><p> <p><p><p><p><p><p> <p><p> <p><p> <p>Baci e abbracci, ci spiamo con gli occhi, sapendo che ognuno di noi in quella serata avevacercato di arrivare nel miglior modo possibile, perchè il confronto con i ricordi e con quegli anni può essere implacabile. Ma siamo sempre noi, senza rughe e senza segni del tempo, fra le battute e i sorrisi. Siamo noi, gli stessi che hanno condiviso un banco, un’ amicizia speciale e qualche batticuore.<p> <p> L’EMOZIONE  Quello che mi ha entusiasmato è stata la serena allegria, la voglia vera di rivedersi, quell’emozione cresciuta nei mesi, che sono certa ci ha coinvolto già dal primo messaggio su whatapp e che si è riversata su quei gradini tutta insieme.<p> <p>Camminando verso la pizzeria a piccoli gruppi ci siamo «raccontati», anche se credo che lo stare insieme dopo tutti questi anni aveva il sapore più di riviversi che di narrarsi. La serata è corsa veloce tra foto e risate, troppo veloce....e non ha esaurito quel bisogno di ricordarsi attraverso episodi, attraverso occhi e abbracci affettuosi. <p> <p>Abbiamo avuto poco tempo e poco spazio per interagire con tutti, ma è stato come essersi rivisti a scuola dopo le vacanze, dopo una piccola pausa e non dopo 38 anni. Ripensando ai vostri visi, alle vostre voci, mi sono rispecchiata in voi e sento di essere quello che in fondo siamo, nonostante l’età: ancora dei ragazzi e delle ragazze. <p> <p>Ci siamo voluti bene e avevano davvero tanta voglia di rincontrarci. La felicità è fatta di attimi. Questo è stato uno.<p> <p> GRAZIE A: <p> <p>Marco Alessandrini, Daniela Andriano, Paola Ballarin, Rossana Barisone, Gianni Boasso, Silvana Caprara, Giorgio Cavalitto, Maria Chiariglione, Roberto Clementi<p> <p>Luisa Deninotti, Rudy Deninotti, Riccardo Fiderio, Paolo Garino, Antonietta Giugola, Paola Lorenzini, Raffaella Moscaritolo, Laura Musso, Lorella Pallavicino<p> <p>Giovanni Porpiglia, Giancarlo Porta, Gabriella Rosinganna, Antonietta Simone, Katia Sturniolo, Zai Brunella.<p> <p><p> <p>LEGGI ANCHE: Tutti i racconti di questa sezione <p> <p> <p> <p><p> <p>*** MANDATECI LE VOSTRE STORIE  <p> <p>Inviatele con 2 fotografie orizzontali di come eravate e come siete a cenadiclasse@lastampa.it: le troverete sulla pagina della Cronaca di Torino de La Stampa e sul profilo Facebook. <p> <p><p> <p> <p> <p> <p> <p><p> <p> <p><p> <p>", "time": "2018-02-14T13:37:35+01:00", "type": "cronaca"}
{"title": "Le meravigliose ragazze che nel 1972/73 hanno inaugurato la scuola media Perotti ", "url": "https://www.lastampa.it/2018/02/20/cronaca/le-meravigliose-ragazze-che-nellanno-hanno-inaugurato-la-scuola-media-perotti-1WFequwXYHm6hm5j20N7iK/pagina.html", "review": "", "content": "<p> <p>Quando abbiamo iniziato timidamente la scuola media nel 1970, eravamo inseriti all’interno dell’Istituto tecnico femminile  Santorre di Santarosa di corso Peschiera 230, in quanto il nostro edificio scolastico era in costruzione. Ci sentivamo piccole (ancora con i calzini bianchi), vicino alle ragazze delle scuole superiori, ma contemporaneamente grandi per il salto di qualità dalla scuola elementare. Inoltre avevamo potuto partecipare ad uno stupendo corso di ceramica all’interno dell’istituto che ci aveva molto motivato.<p> <p>Nel 1972 è stato inaugurato l’edificio scolastico della scuola media Giuseppe Perotti, in via Tofane 22, nella zona di edifici appena sorti, che nasceva dalla demolizione della fabbrica Viberti, da cui prese il nome.<p> <p>E’ stato un vero onore poter trascorrere i restanti due anni in una scuola tutta nuova, moderna, con aule spaziose e una accogliente palestra. Quasi non ci sembrava vero, avendo a che fare anche con ottimi docenti come la professoressa Anna Robiglio di matematica, molto moderna per quegli anni, e Amalia Guasco di italiano, una «signora» della letteratura, di cui posseggo gelosamente un libro, contenente una raccolta di sue preziose lettere.<p> <p><p> <p>IL RITROVO <p> <p>Il ritrovarsi dopo 44 anni dall’esame di terza media conferma l’affiatamento che si è venuto a creare in quegli anni di adolescenza, di primi amori e di intime confidenze, e che è rimasto nel profondo dei nostri cuori. Infatti il pensiero di tutte è stato che il rivedersi fosse del tutto naturale, come se non ci fossimo<p> <p>mai lasciate!<p> <p><p> <p><p> <p><p><p><p><p><p> <p><p> <p><p> <p>LE UNDICI RAGAZZE <p> <p>Ci siamo ritrovate con tanta commozione, ma anche gioia, per una pizza, che è diventato un momento di profonda riflessione sulla vita, così velocemente trascorsa per tutte noi. Eravamo presenti in undici, e qualcuna purtroppo non c’era per i propri impegni familiari:  Laura, con cui ho condiviso anche gli anni della scuola elementare e ispiratrice di questo incontro; Ornella, a cui gli anni trascorsi, non hanno tolto la sensibilità e la dolcezza; Antonella, anche con lei un doppio percorso scolastico; Nadia, cara amica, che non ha perso la grinta nell’affrontare le criticità della vita; Eliana, ritrovata in modo artificioso; Giulia, che quando ho saputo dove avrei potuto incontrarla sul lavoro sono corsa timidamente da lei con la paura di non essere riconosciuta; Anna Maria, la cui simpatia non è stata scalfita dai problemi di salute; Felicia, con cui eravamo state ad un passo dal ritrovarci in precedenza, ma non ci eravamo riconosciute; Rosa, che ci ha onorato della sua<p> <p>presenza arrivando da Bologna dove risiede; ed infine Caterina, di cui sapevo la sua collocazione lavorativa, ma non avevamo mai avuto lo spunto per un incontro.<p> <p><p> <p>GRAZIE, FACEBOOK! <p> <p>Non è stato semplice ritrovare tante persone di cui, da tanti anni, non si avevano notizie. Ma Facebook, utilizzato nel migliore dei modi, è stato di grande aiuto: abbiamo creato un gruppo chiuso dove scambiarci i nostri pensieri. E, per essere finalmente vicine nella quotidianità, anche un gruppo whatsapp, dove condividere lo scandire dei giorni delle feste e delle ricorrenze e recuperare gli anni di lontananza. <p> <p><p> <p>LEGGI ANCHE: Tutti i racconti di questa sezione <p> <p><p> <p>*** MANDATECI LE VOSTRE STORIE  <p> <p>Inviatele con 2 fotografie orizzontali di come eravate e come siete a cenadiclasse@lastampa.it: le troverete sulla pagina della Cronaca di Torino de La Stampa e sul profilo Facebook. <p> <p><p> <p><p> <p><p> <p> <p> <p> <p> <p><p> <p> <p><p> <p>", "time": "2018-02-20T14:36:28+01:00", "type": "cronaca"}
{"title": "È proprio vero: spesso, per ritrovarsi, è necessario perdersi anche per 33 anni! ", "url": "https://www.lastampa.it/2018/02/05/cronaca/proprio-vero-spesso-per-ritrovarsi-necessario-perdersi-anche-per-anni-wERhwyEpwj0qtEB6CmuJKM/pagina.html", "review": "", "content": "<p> <p>«E’ incredibile! Sono 33 anni che non ci vediamo e siamo riuscite a ritrovarci!».<p> <p>Questo ci siamo dette a ottobre 2010, quando il nostro gruppo di ex compagne della 5° G, del VI° Istituto tecnico statale per periti aziendali e corrispondenti in lingue estere, si è incontrato sette anni fa a cena. <p> <p>Presente quasi tutta la classe che è immortalata nella fotografia, tranne una compagna prematuramente scomparsa e un paio che hanno scelto di non esserci.<p> <p>Ma com’è nata l’idea di ritrovarci? Ce lo racconta Daniela: «Era la prima volta che entravo su Facebook. Mia figlia aveva tanto insistito che mi iscrivessi! La sensazione che provai fu quasi di timore e diffidenza nei confronti di una cosa a cui non sapevo neppure dare un nome. Ricordo i brividi nel digitare i nomi che lentamente cominciavo a ricordare...e i volti che piano piano cominciavo a riconoscere. Così tutto è cominciato». <p> <p><p> <p>«ERAVAMO IN 26»  In 26 alla prima cena ci siamo abbracciate con affetto e ci siamo guardate attentamente: cambiate si, ma non in peggio, anzi! <p> <p>E ricordando quei cinque anni giovanili, scherzando, ridendo e qualche volta con un pò di nostalgia, ci siamo ritrovate un paio di volte l’anno, ma ora sentiamo l’esigenza di vederci quasi ogni mese, da grandi amiche.<p> <p>Ed emergono vividi i ricordi di episodi che ci sono rimasti impressi, e ciascuna di noi li evoca colorandoli con le proprie sensazioni, con le proprie emozioni.<p> <p>E non importa se non coincidono, come quella gita scolastica a Roma, di cui solo alcune conservano memoria. <p> <p><p> <p><p> <p><p><p><p><p><p> <p><p> <p><p> <p>I PROF <p> <p>Ma certo non possiamo scordare alcuni professori. Quello d’italiano che ci ha trasmesso l’amore per la lettura, non solo dei libri, ma anche della vita, oppure quei «fighi» di inglese e matematica, di cui eravamo innamorate. E anche la professoressa di francese che ci invitò tutte a casa sua, attico alla Crocetta!<p> <p>E l’inglese all’esame di maturità era quanto di peggio ci potesse capitare! Il boicottaggio dell’ora della prof che non ci insegnava nulla, le lezioni autogestite in palestra, la nostra lotta davanti al preside e, finalmente, le lezioni nel giardino davanti alla scuola, tenute da un’altra insegnante, ci diedero, se non una certezza, almeno la spinta per affrontare l’esame.<p> <p><p> <p>SOLO DONNE <p> <p>Una classe tutta al femminile, dove non mancavano i momenti di confidenze piccanti. Abbiamo imparato tanto dalla condivisione delle esperienze.<p> <p>E con l’allarme bomba tutte fuori, al mitico Tropical bar in corso Peschiera, aperto ancora oggi nonostante gli anni passati, quando si poteva ancora fumare nei locali, o andare in giro in moto senza casco.<p> <p>E le nostre colazioni, l’incarico a turno per uscire e andare a prendere la mitica focaccia della panetteria all’angolo, o i panini tonno e carciofini, e l’arrivo giusto in tempo per la fine dell’intervallo.<p> <p>E poi come non ricordare che, per gli ultimi tre anni, la nostra fantastica squadra di pallavolo ha vinto il torneo scolastico? Solo alcune facevano parte della squadra, ma tutte le altre sempre presenti per sostenerci fino alla fine.<p> <p>Il gruppo si è un po’ ridotto ma resistiamo stoicamente in 13 (che è pure un bel numero scaramantico) e continuiamo ad immortalarci nelle foto, a perenne ricordo di ragazze spensierate degli anni 70, ma ancora ragazze vivaci e sorridenti in questi anni 2000.<p> <p><p> <p>IL GRUPPO DELLE 13 <p> <p>Antonella: fiera e orgogliosa della sua splendida famiglia e dei suoi nipotini belli come il sole! È una ragazza combattiva e forte.<p> <p>Betty : sorridente e spiritosa. Molto impegnata nell’organizzazione di corsi di ipnosi di cui spesso ci racconta le peculiarità.<p> <p>Claudia: entrata più tardi nel gruppo, si è immediatamente inserita grazie alla sua spontaneità e al suo spirito di aggregazione.<p> <p>Donatella: carattere allegro e avventuroso. È La nostra donna centauro. Con la sua moto è sempre in giro per il mondo!<p> <p>Eleonora: la vamp della 5 G. Lei mette il rossetto anche quando è ai fornelli e le sue ciabattine sono rigorosamente dotate di piume di struzzo! Fantastica e solare.<p> <p>Emanuela: Fisico da pin-up .Spumeggiante ma pacata. Fin da subito ha creduto nel nostro gruppo e poi... è la nostra fornitrice ufficiale di vitello tonnato!<p> <p>Ester: il genio della classe! Simpatica e disponibile. È sempre stata bravissima a scuola e ancor oggi se ne respira l’intelligenza attraverso i suoi piccoli gesti quotidiani.<p> <p>Laura: Una bomba di simpatia! Battuta sempre pronta, grande ironia. In sua compagnia, le risate sono assicurate.<p> <p>Maria Rosa: la definirei il nostro leader. È quella che maggiormente si è impegnata nella ricerca di tutte noi, insieme a Donatella, e ha cominciato a organizzare gli incontri. Molto tecnologica, spirito libero. Grande determinazione.<p> <p>Piera: la compagna di banco di Daniela. Ritrovata come l’avevamo lasciata. Umorismo naturale da vendere ma anche tanto saggia e responsabile.<p> <p>Priscilla: anche dopo essere andata in pensione è sempre attiva. Crea oggetti da regalo molto carini e divertenti. A noi ha regalato dei segnalibri sfiziosi. Ragazza di gradevolissima compagnia.<p> <p>Wanda: apparentemente tranquilla e misurata ma, secondo noi, custodisce dentro di se un fuoco e una passionalità che forse un giorno emergeranno.<p> <p>Daniela: allegra, volitiva e ardita, oggi gestisce con successo una scuola di lingue e canta il blues con passione!<p> <p><p> <p>Questa amicizia ci porterà il prossimo anno, in occasione dei nostri 60 anni, a fare un viaggio per quattro indimenticabili giorni tutte insieme.<p> <p>Che bel traguardo, la nostra amicizia è diventata, nel tempo, un dono che ciascuna di noi ha fatto alle altre e a cui nessuna potrà mai più rinunciare!!! <p> <p><p> <p>LEGGI ANCHE: Tutti i racconti di questa rubrica <p> <p> <p> <p><p> <p>*** MANDATECI LE VOSTRE STORIE  <p> <p>Inviatele con 2 fotografie orizzontali di come eravate e come siete a cenadiclasse@lastampa.it: le troverete sulla pagina della Cronaca di Torino de La Stampa e sul profilo Facebook. <p> <p><p> <p> <p> <p> <p> <p><p> <p> <p><p> <p>", "time": "2018-02-05T14:23:15+01:00", "type": "cronaca"}
{"title": "La rentrée, cinquant’anni dopo, degli ex allievi della scuola aziendale Lancia ", "url": "https://www.lastampa.it/2018/03/06/cronaca/la-rentre-cinquantanni-dopo-degli-ex-allievi-della-scuola-aziendale-lancia-gK7o6djxm6RyvFPupNVQbK/pagina.html", "review": "", "content": "<p> <p>Festa grande, lo scorso 22 settembre, per gli ex allievi della scuola aziendale Lancia di Torino. Alla cena, presso la cascina Marchesa di corso Regina Margherita, ha partecipato una nutrita rappresentanza di ex allievi Lancia (circa 70) per festeggiare gli ex allievi del 1° corso che hanno frequentato la scuola dal 1967 al 1970. Erano presenti anche il direttore della scuola Corrado Puglisi ed alcuni professori/istruttori.<p> <p><p> <p>LA STORIA <p> <p>La Scuola Aziendale Lancia inizia la sua storia nel 1923 quando Vincenzo Lancia preoccupato dalla scarsità di operai specializzati indispensabili allo sviluppo dell’azienda da lui fondata, decide di formare internamente il personale necessario per far fronte alle mutate esigenze produttive.<p> <p>Nasce così la scuola interna «Giuseppe Lancia» che si propone di integrare il tirocinio pratico che i giovani apprendisti effettuavano direttamente nei reparti di produzione con l’acquisizione delle nozioni fondamentali delle materie tecniche specifiche del lavoro in officina. <p> <p><p> <p>LE LEZIONI <p> <p>Le lezioni erano tenute da funzionari e tecnici dell’azienda e vertevano sulle seguenti materie: disegno, matematica e tecnologia ossia su insegnamenti suscettibili di immediata applicazione pratica.<p> <p>Nel 1938 iniziano i corsi triennali dedicati ai giovani che hanno frequentato le scuole professionali al fine di costruire all’ interno la professionalità e facendone quindi dei potenziali futuri capi, funzionari e dirigenti .<p> <p>La formazione è principalmente rivolta alla preparazione tecnica, ma fondamentale è la formazione culturale degli allievi, per cui oltre all’insegnamento di lezioni teoriche e pratiche sulle materie tecniche quali disegno, tecnologia e chimica si affiancano materie di cultura generale, italiano, storia, geografia, inglese. <p> <p> <p> <p><p> <p><p><p><p><p><p> <p><p> <p><p> <p>LA RIAPERTURA <p> <p>Nel 1964, dopo circa dieci anni di chiusura, la Scuola riapre anche se per i primi tre anni sarà destinata solo ai giovani che già lavorano come operai nei reparti produttivi della casa torinese .<p> <p>I risultati sono tali che la direzione aziendale allarga l’orizzonte: dal 1967 la scuola di formazione interna diventerà una vera e propria scuola allievi della Lancia aprendosi a candidati esterni, che in un percorso triennale porterà questi giovani usciti dalla scuola dell’obbligo ad entrare nelle officine Lancia con la qualifica di operai professionali. Negli anni Ottanta a seguito della crisi del settore la Scuola viene chiusa.<p> <p><p> <p>CINQUANT’ANNI FA <p> <p>Furono circa 25 i giovani che iniziarono la scuola nel mese di settembre del 1967 ed il primo impatto fu sicuramente traumatico per ragazzi di soli 13/14 anni provenienti dalle medie...Ricordiamo che la fine degli anni Sessanta fu caratterizzata da una radicalizzazione dello scontro sociale che ebbe come protagonisti, oltre alla classe operaia, anche gli studenti. Le università furono occupate dai giovani che contestavano l’autoritarismo accademico e la società borghese. In questo clima, i pionieri del primo corso (1967-1970) si accingevano a frequentare in un ambiente lontano da tutte le turbative esterne il loro primo anno di Scuola Aziendale Lancia.<p> <p>L’unico loro compito era quello di dedicarsi anima e corpo alla studio ed al lavoro.<p> <p>La Scuola aziendale Lancia puntava molto su questi giovani ragazzi dei primi corsi che rappresentavano il biglietto da visita, la cartina tornasole della bontà dell’insegnamento.<p> <p><p> <p><p> <p><p><p><p><p><p> <p><p> <p><p> <p>LA DISCIPLINA <p> <p>I primi corsi si sono dovuti scontrare con una disciplina ferrea, anche se volta a migliorare umanamente e professionalmente gli allievi e con orari massacranti ( le ore di studio/officina erano otto al giorno, sabati compresi).<p> <p>A cinquant’anni di distanza possiamo dire che il primo corso ha rappresentato un’eccellenza assoluta, sia durante il periodo della Scuola che successivamente durante la carriera lavorativa e, adesso, che quasi tutti hanno raggiunto la meritata pensione, possiamo tirare le somme ringraziandoli per come hanno messo a frutto gli insegnamenti ricevuti .<p> <p><p> <p>LEGGI ANCHE: Tutti i racconti di questa sezione <p> <p> <p> <p>*** MANDATECI LE VOSTRE STORIE  <p> <p>Inviatele con 2 fotografie orizzontali di come eravate e come siete a cenadiclasse@lastampa.it: le troverete sulla pagina della Cronaca di Torino de La Stampa e sul profilo Facebook. <p> <p> <p> <p> <p> <p><p> <p> <p><p> <p>", "time": "2018-03-06T14:10:39+01:00", "type": "cronaca"}
{"title": "Trent’anni dal diploma sono tanti, ma l’importante è rimanere sempre se stessi... ", "url": "https://www.lastampa.it/2018/02/27/cronaca/trentanni-dal-diploma-sono-tanti-ma-limportante-rimanere-sempre-se-stessi-VSe02yZU1RERMjNw7TvjtN/pagina.html", "review": "", "content": "<p> <p>Ritrovarsi dopo trent’anni dal diploma... Ci siamo riusciti domenica 3 dicembre 2017, noi della 5ª B Ragionieri della scuola «25 Aprile di Cuorgnè». <p> <p>Per me questa storia inizia qualche mese fa quando, nel giro di una settimana, ho incontrato per ben due volte Claudio, che non vedevo dal lontano 1987, anno della nostra maturità, e mi ha parlato dell’idea di provare a riunirci tutti. <p> <p>WhatsApp ha fatto ovviamente da collante e, dopo qualche settimana di lavoro e ricerca, tutti sono stati rintracciati e aggiunti al gruppo. E sono partiti i ricordi, le foto della gita di classe e altre chat parallele di battute e commenti più o meno leciti! E poi finalmente è arrivato il gran giorno del nostro pranzo di classe...     MAGICO CANAVESE <p> <p> Nel nostro bel Canavese, non potevamo che scegliere la splendida location del ristorante di Silvana, la mia inseparabile compagna di banco fin dalle scuole medie, alla quale sono legata da ormai quasi 40 anni di amicizia. Il tavolo reale e la sala riservata sono stati perfetti per «ritrovarci» faccia a faccia tutti i quattordici presenti, per raccontarci trent’anni di vite personali e lavorative in un giro di tavolo che è piacevolmente durato tutto il pranzo: figli, mogli, mariti, ex che vanno e vengono, datori di lavoro vecchi e nuovi, clienti, concorsi, lavori part-time, una girandola di chiacchiere a confermare ancora una volta che il mondo è proprio piccolo. <p> <p><p> <p>MILLE STRADE DIVERSE <p> <p>Noi ci siamo ancora tutti e abbiamo preso mille strade diverse: molti contabili, due bancari sulle opposte sponde della concorrenza, uno che ha scritto tre libri e vorrebbe prendersi una bella rivincita con un certo insegnante di italiano, un elettricista rimasto timido, uno che ha lavorato alla ristrutturazione del Museo Egizio, chi sgobba nell’azienda di famiglia, un’istruttrice sportiva, la titolare di un rinomato ristorante...E poi abbiamo parlato degli assenti, si «sparla» sempre degli assenti! La prossima volta vi tocca venire e raccontarcelo direttamente voi, quello che avete combinato in questi ultimi trent’anni...<p> <p><p> <p><p> <p><p><p><p><p><p> <p><p> <p>IL PROF CHE NON C’E’ PIU’  Un ricordo ancora per il nostro professore di Ragioneria, perito tragicamente in montagna anni fa, e un pensiero speciale dedicato alla nostra prof d’inglese, recentemente coinvolta in un brutto fatto di cronaca nera. Sono entrambi con noi nella foto di 5ª, lei lo sguardo dolce e un po’ assente e ci pare impossibile che sia la stessa che ora raccontano i giornali. E poi restano le emozioni, le risate genuine di quando nella mia fila facevamo a gara a chi veniva richiamata di più perché chiacchierava, e ogni richiamo valeva una «croce» su un foglio, fino a che la Rolly vinse la crociera che aspetta di fare ancora oggi! <p> <p>Grazie ragazzi della 5B! A presto, e non perdiamoci mai di vista! <p> <p><p> <p>LEGGI ANCHE: Tutti i racconti di questa sezione <p> <p> <p> <p>*** MANDATECI LE VOSTRE STORIE  <p> <p>Inviatele con 2 fotografie orizzontali di come eravate e come siete a cenadiclasse@lastampa.it: le troverete sulla pagina della Cronaca di Torino de La Stampa e sul profilo Facebook. <p> <p><p> <p> <p> <p> <p> <p><p> <p> <p><p> <p>", "time": "2018-02-27T18:21:26+01:00", "type": "cronaca"}
{"title": "“Matura” 1987, i burloni della sezione di tedesco del Galfer ", "url": "https://www.lastampa.it/2018/03/13/cronaca/matura-i-burloni-della-sezione-di-tedesco-del-galfer-VqwtuFrkoF9yc1UPqYp9VN/pagina.html", "review": "", "content": "<p> <p>Oh ragazzi, guardate che scriviamo a La Stampa, poi dobbiamo documentare con foto e aneddoti. Io però, che ho combinato ’sto casino, non mi ricordo niente. La 5ª A del Galfer annata 1987. Beh, certo diversa dalle altre classi lo era: apparteneva all’unica sezione di lingua tedesca del Liceo, cosa che giustificava la mia folle decisione di iscrivermi allo scientifico, ma anche, in quel contesto «crocettino», una inusuale mescolanza di provenienze da altre zone della città. Era anche la sezione in cui nel triennio insegnava il terrore dei caproni in matematica, la professoressa Ravagnan, in cui faceva bella mostra di intelligenza, eloquenza e forme la professoressa Corti e in cui un bravo professore di Italiano e Latino come Razetti, baffi e dita ingiallite dal fumo, doveva sopportare talvolta abissi di mediocrità, sempre speranzoso che la gita scolastica potesse aprire finalmente le nostre povere menti. Non ci siamo mai persi del tutto di vista. A gruppi o anche insieme in altre cene di classe. Ma un trentesimo anniversario merita uno sforzo e due righe di commemorazione. <p> <p><p> <p>ASPETTANDO IL RITROVO: 30 ANNI NON SONO UNO SCHERZO, O FORSE SI? <p> <p>Dal lancio dell’idea, alle comunicazioni via mail e whatsapp in attesa della grande serata e di capire chi ce la farà a venire e chi non vorrà. Ecco i messaggi che raccontano il pre-evento e forse anche un po’ noi stessi e il rapporto con questa festa.<p> <p>Giuliana Re: Ciao (ex) ragazzi e ragazze, come state? Siamo arrivati ai 30 anni dal diploma!!!! (GULP!) cose ne dite di vederci per l’occasione?<p> <p>Debora C.: Magari potremmo fare qualcosa di multimediale, includendo un po’ di musica e proiettando tutte le foto che troviamo.<p> <p>Euge L. ed Andrea M.: Saremmo ben lieti di eseguire alcuni dei nostri successi evergreen: «Casco in testa, panno nella mano», «Luisoni proibiti», «Giovinustra!», «Lustrata nera», «Lustretto» e molti altri!<p> <p>Giuliana Ro: Ciao Giuli, ci sono solo pochi momenti nei quali sento un lievissimo peso del tempo che avanza.....UNO DI QUESTI proprio l’istante in cui mi arrivano le e-mail dei compagni di liceo....AIUTOOOOOO....30 ANNI!!!! A parte gli scherzi, io ci sarò e con molto piacere, organizziamo! <p> <p>Fabrizio Z.: (…) Miiiiiiiii, che permalussiaaaaa! Giammai mi permetterei di supporre una benchè minima cariatideria (cariataggine?) di alcuno di voi; per quanto mi riguarda, invece, direi mausoleico giusto un pelo....Era l’espressione «trent’anni dalla matura» che PER ME ha un non so che di stantio...per quanto sia reale (tristemente reale posso dirlo???).<p> <p>Comunque qualunque bipede da saggiare (per i quadrupedi non mi pronuncio, non avendo esperienze in proposito) sarebbe serenamente messo in stand-by, se la rinunzia alla saggiata fosse motivata dal guatare nuovamente le Vostre belle persone, quindi, renzianamente #staiserenagemma che se la vita me lo permetterà, sarò con gaudio della partita. Buon tutto a tutti.<p> <p>Martin H.: Porterò il registro di classe e farò l’appello. Gli assenti ingiustificati non potranno partecipare alla gita di fine anno al Santuario di Oropa... Non valgono giustificazioni con firme falsificate dei genitori. A presto e grazie per l’organizzazione!<p> <p><p> <p>LA SERATA ARRIVA <p> <p>E’ il 27 maggio 2017. Il ritrovo è all’Imbarco Perosino. Si cena in terrazza. Siamo mooolto più belli di una volta. Peccato gli assenti, ma in fondo non sono troppi, solo 7. Uno, Paolo De L., è neopadre in Germania e sta pensando a quando metterà nelle mani del figlio il pallone … a spicchi, uno (Ezio A.) non ha risposto all’appello, forse è ancora perso sull’armadio alto 2 metri nel corridoio alla festa del primino, una vive alle Baleari (Daniela A.), Fabrizio Za è colonnello dell’esercito Italiano in Alto Adige e non abbandona la Patria e la Famiglia, C’è chi non vuole venire e declina e c’è chi non si trova. Vogliamo loro bene lo stesso.  <p> <p><p> <p>L’APPELLO <p> <p>La reunion si apre con l’appello: il registro di classe è quello originale! Martin H. – precisione svizzera e senso del ruolo – prende nota di giustificazioni e presenze.<p> <p>La serata prosegue bene, annaffiata da un vino discreto tra diverse portate a cui non facciamo molto caso ruotando e scambiandoci ai tavoli. Siamo tutti concentrati e contenti di poterci aggiornare sulle vite degli altri, anche se diversi di noi non si perdono mai di vista. Per fortuna, altrimenti le chance di passarli tutti sarebbero bassissime.<p> <p>Alla fine è andata molto bene e quel che resta è la certezza di aver passato cinque anni importanti tutti insieme, di capirci meglio oggi di allora (la vita è na livella diceva l’attor comico) e la considerazione che, per fortuna c’è chi ha una memoria di ferro. Esistiamo anche grazie a tutti loro. E siccome non tutti hanno potuto sentire tutti i «ti ricordi?» emersi ai tre tavoli, abbiamo deciso di raccoglierli via mail e whatsapp a posteriori per l’amato ed esigente pubblico de La Stampa. Ne ho selezionati due, perché hanno ricevuto più like e contributi di dettaglio affinché, ricostruiti dalla memoria collettiva ad essa siano consegnati per sempre.<p> <p><p> <p>ESPERIMENTI DI MEMORIA COLLETTIVA - IL PIPISTRELLO MORTIMER VINCE IL PREMIO LOTTA ALL’ALZHEIMER 2017 <p> <p>Fabrizio Ze.: Se la memoria non mi falla, l’esimia Prof. Robbiati (Scienze e Chimica, ndr) ebbe l’onore di scoprire la simpatica mascotte (pipistrello, ndr) infilata nelle pagine del registro, lì posta da un qualche burlone lestofante, ma da grande naturalista quale sicuramente la ricordiamo, reagì in modo assolutamente pragmatico iniziando una disamina del cadaverino...<p> <p>Successivamente (mi pare) si passò all’applicazione del medesimo su legno, prima di relegarlo negli anfratti della Storia, annegandolo nella formalina. <p> <p>Eugenio L: Per esperienza personale direi che, malgrado il pipistrello, un Havana 7 dona molto più sapere di un Bacardi...<p> <p>Comunque, vecchio mio, complimenti per la memoria! Ricordavo vagamente l’episodio, ma mai sarei stato capace di una simile precisione. Se ti va fai tu il narratore, coadiuvato da chi eventualmente é in grado di integrare il racconto, io temo di poterti aiutare poco, ma vediamo. Occhio solo che se ti viene in mente qualcosa della vicenda di XXX, prima di pubblicarlo dobbiamo prendere tutti il porto d’armi<p> <p>Caterina E.: Leggo su Wikipedia che il logo Bacardi con il pipistrello è dovuto a una colonia di ( come li hai chiamati andrea?) che vivevano nella distilleria; i cubani li considerano simbolo di sapere.... chissà se mortimer nel suo breve passaggio in aula ci ha lasciato qualcosa ( oltre alle colate sul muro<p> <p>Andrea M. : Dando seguito alla proposta di Debora, metto per iscritto i miei ricordi sul pipistrello Mortimer, da integrare con i vostri se ne avete. Lascio ad altri il compito di riassumere in tre righe.<p> <p>L’anno della quarta, avevamo trovato il cadavere di un piccolo pipistrello sul davanzale esterno di una finestra di uno dei laboratori (probabilmente quello di tedesco (*), visto che era quello in cui andavamo più frequentemente). Era evidentemente morto da poco; l’abbiamo portato in classe e nascosto sotto la pedana della cattedra.<p> <p><p> <p><p> <p><p> <p><p><p><p><p><p> <p><p> <p><p> <p>Il giorno dopo abbiamo portato una tavoletta di legno su cui, al termine delle lezioni, l’abbiamo inchiodato ad ali spalancate con dei chiodini a spillo.<p> <p>Poi abbiamo incollato la tavoletta sopra la lavagna, in alto a destra. Mentre Fabrizio Za. era in piedi sulla sedia per posizionare il pipistrello, è entrata la bidella (sig.ra Franchi mi pare) per pulire l’aula. Si è impietrita a bocca spalancata fissandoci, e Fabrizio premuroso le ha chiesto: «Signora, c’è qualcosa che non va?».<p> <p>Lei non è riuscita ad articolare nemmeno una sillaba, al che lui ha continuato «Niente? Beh, allora tutto a posto, possiamo andare avanti».<p> <p>Dopo un ulteriore attimo di sbigottimento, la signora Franchi ha esclamato, con voce piuttosto alterata: «Io... io... questo lo dico alla preside...» ed è uscita.<p> <p>«Mah..» ha concluso Fabrizio Za.<p> <p>Il giorno dopo Mortimer faceva bella mostra di sé sopra la lavagna.<p> <p><p> <p>I PROF <p> <p>La Robbiati (Scienze/Chimica, ndr) ne ha approfittato per comunicare un paio di nozioni di biologia, probabilmente errate.<p> <p>Razetti lo ha guardato incuriosito, ma distaccato come al solito (**) ha detto: «Ragazzi, a me non dà nessun fastidio, ma se lo vede la preside...».<p> <p>Bisogna aggiungere che purtroppo, anche la Natura matrigna tramava alle nostre spalle. Dal pipistrello originavano due rigagnoli maleodoranti, che colavano impertinenti giù per la parete. <p> <p>Costretti quindi a rimuovere Mortimer dal muro (causando il distacco di una larga porzione di intonaco, rimasta attaccata alla tavoletta per via del Bostik), abbiamo recuperato al laboratorio di Scienze il necessario per la duratura conservazione del chirottero: un barattolo ermetico ed una bottiglia di formalina.<p> <p>Il barattolo, col suo prezioso contenuto, è stato poi esposto in una bacheca del laboratorio con l’etichetta: «Pipistrello MORTIMER - dono della IV A 1985/86».<p> <p>Sarà ancora lì?<p> <p>(*) l’uso che facevamo del laboratorio di Tedesco meriterebbe una narrazione separata<p> <p>(**) era meno distaccato quella volta in cui chiudendo la porta aveva visto il poster della ragazza seminuda che vi avevamo appeso - anche se ostentava un’indifferenza ben simulata. Ma questa è un’altra storia.<p> <p> ESPERIMENTI DI MEMORIA COLLETTIVA - «CONSEGNATE GLI OROLOGI DA POLSO … È VIETATO NAVIGARE IL TEMPO IN CLASSE» <p> <p>Giuliana Re: Ricordo quella volta in cui Razetti stava spiegando e come sempre tutti dormivamo (tranne Adalia che prendeva appunti). Ad un certo punto inizia a suonare la sveglia di un orologio, (mica c’erano gli smartphone allora!) bibibip bibibip, e Razetti impassibile come sempre continua a spiegare. E la sveglietta continua a suonare. Iniziamo a guardare i soliti burloni della classe e a fare cenni per dirgli di spegnere ’sta cavolo di sveglia ma loro (voi sapete chi erano vero?) nulla. Dopo alcuni minuti del bibip fastidioso con Razzetti che nel frattempo continuava a spiegare, finalmente interrompe la spiegazione anche un po’ spazientito e dice: «Insomma ragazzi chi ha questa sveglia per favore la spenga». E poi guardando il suo polso lo avvicina all’orecchio e «OH SCUSATE...... ERA IL MIO!!!» e lo spegne. <p> <p>Seguono scene di risate isteriche, ricordo Stefano P. (o Stefano L.) infilare la testa nella cartella per attutire il suono delle risate. <p> <p><p> <p>CONCLUSIONE <p> <p>Ce la siamo spassata, ci siamo annoiati, ci siamo elettrizzati, esaltati, okkupati, innammurati e infine, quasi tutti, maturati al primo colpo. E chi no, ci ha raggiunto poco dopo. Tanto il tempo a quell’età vola. Oppure no? <p> <p>PS: Grazie Flavio R. per il servizio fotografico! Bellissimo!!! Certo che i primi piani.......forse erano meglio 30 anni fa. Adesso molto meglio i grandangoli! Ahaha.<p> <p><p> <p>LEGGI ANCHE: Tutti i racconti di questa sezione <p> <p> <p> <p><p> <p>*** MANDATECI LE VOSTRE STORIE  <p> <p>Inviatele con 2 fotografie orizzontali di come eravate e come siete a cenadiclasse@lastampa.it: le troverete sulla pagina della Cronaca di Torino de La Stampa e sul profilo Facebook. <p> <p><p> <p><p> <p> <p> <p> <p> <p><p> <p> <p><p> <p>", "time": "2018-03-13T14:33:20+01:00", "type": "cronaca"}
{"title": "Il prezioso ricordo dei “don” nel classico di Rivoli per i cinquantenni di oggi ", "url": "https://www.lastampa.it/2018/03/20/cronaca/il-prezioso-ricordo-dei-don-nel-classico-di-rivoli-per-i-cinquantenni-di-oggi-XjY13urXcx0CBeEZGQQvfN/pagina.html", "review": "", "content": "<p> <p>Eravamo 35 in classe nell’ottobre del 1981, all’inizio del nostro viaggio, talvolta un po’ accidentato, nella cultura italiana: liceo classico Fossati, Rivoli.<p> <p><p> <p>I PROF <p> <p>Anni Ottanta, spensierati, scuola privata, ed unico liceo classico nel West di Torino: un po’ di sacerdoti come insegnanti, don Aldo, su tutti, occhi azzurri, agghiaccianti, insegnava italiano e latino, appassionato ed appassionante, ci ha educato (ex-ducere, «fate cantare la parola», ci esortava) a riflettere; don Giuseppe, insegnava greco e l’amore per il prossimo, con il suo accento bergamasco, che ci è rimasto nel cuore; don Mario, che ci insegnava religione e la gioia del creato...<p> <p><p> <p>IL RITROVO <p> <p>Ci siamo ritrovati nello scorso ottobre a pranzo: non perché il buio serale ci intimorisse, ma per vivere totalmente la natura nella fattoria, in cui vive uno di noi: l’appuntamento era alle 11,30, ma in molti hanno anticipato, eppoi alle 16,30 ancora non riuscivamo a salutarci... I 27 anni trascorsi dal nostro ultimo incontro, in occasione della partenza per il cielo della nostra compagna Roberta, sembravano non essere avvertiti: siamo tornati spensierati, sorridenti e felici, come nella nostra adolescenza, anche se quasi tutti abbiamo ormai compiuto i 50 anni.<p> <p><p> <p><p> <p><p><p><p><p><p> <p><p> <p><p> <p>IL PRESENTE <p> <p>Tra di noi ci sono imprenditori, commercianti, impiegati, lavoratori usurati ed altri che riflettono ancora su quanto sia faticoso farsi usurare. Ma anche sindaci e manager di successo: uno spaccato di mondo professionale e sociale, ancora unito dall’idea di fare agli altri cosa vogliamo sia fatto a noi, come risentissimo ogni giorno la campanella, e le lezioni dei nostri don.<p> <p>Il grande lavoro di coordinamento è stato assolto dal grande Max Gallina, che ha fatto quasi dimenticare il proverbiale ritardo con cui arrivava a scuola; qualcuno ha declinato la proposta, alcuni per impegni, altri forse perché non volevano ritrovarsi invecchiati e con il timore di argomenti rivolti al passato...E poiché la nostra età è ormai considerata «nel mezzo del cammin», contiamo di ritrovarci ancora, per mettere in campo nuovi progetti. <p> <p><p> <p>LEGGI ANCHE: Tutti i racconti di questa sezione <p> <p> <p> <p><p> <p>*** MANDATECI LE VOSTRE STORIE  <p> <p>Inviatele con 2 fotografie orizzontali di come eravate e come siete a cenadiclasse@lastampa.it: le troverete sulla pagina della Cronaca di Torino de La Stampa e sul profilo Facebook. <p> <p><p> <p> <p> <p> <p> <p><p> <p> <p><p> <p>", "time": "2018-03-20T14:11:06+01:00", "type": "cronaca"}
{"title": "Gli splendidi quarantenni che al Newton si passavano i “pizzini” tra i banchi ", "url": "https://www.lastampa.it/2018/03/28/cronaca/gli-splendidi-quarantenni-che-al-newton-si-passavano-i-pizzini-tra-i-banchi-rOYdsiAwjWrb66FPrf6WRO/pagina.html", "review": "", "content": "<p> <p>Il nostro è stato un pranzo di classe e risale giusto ad un anno fa...il pranzo di classe della III B liceo classico Newton di Chivasso. Il liceo classico era costituito da due sole sezioni, iniziammo l’avventura nella struttura dell’ex Convento dei Cappuccini, piccolo e accogliente, con i palchetti di legno che scricchiolavano sotto i piedi e le ex celle delle suore trasformate in aule in cui echeggiavano i versi di greco e latino.<p> <p><p> <p>IL TRASLOCO <p> <p>In V ginnasio traslocammo nella nuova struttura costruita accanto al liceo scientifico Newton. Ricordo il giorno del trasloco: per protesta c’eravamo vestiti tutti di nero. Diventammo “maturi” nel 1996 : maturi per modo di dire, forse ancora un po’ acerbi per scegliere la strada della nostra vita. Coccolati dalle quattro mura della nostra classe, avremmo poi spiccato il volo per diventare gli adulti di oggi, alle prese con i nostri 40 anni appena compiuti: ecco il motivo della nostra rimpatriata. Nel corso degli anni ci eravamo incontrati altre due volte: nel 2006 a 10 anni dal diploma di maturità e nel 2013. <p> <p><p> <p>IL GRUPPO WHATSAPP  Sicuramente attraverso il gruppo «Liceali di una volta» creato su whatsapp è stato molto più semplice rispetto al passato organizzarsi. Ai nostri tempi, inoltre, si andava a scuola ancora senza cellulare, le esigenze di comunicare con la famiglia venivano soddisfatte con il telefono pubblico nel corridoio...e in gita eravamo muniti di schede telefoniche: cose davvero d’altri tempi!<p> <p><p> <p><p> <p><p><p><p><p><p> <p><p> <p><p> <p>Presente alla rimpatriata, ovviamente, la professoressa di matematica con la quale abbiamo avuto un rapporto speciale che travalicava la sua cattedra: ci accompagnò in gita in Costiera Amalfitana, lei di origini salernitane giocava in casa e trascorremmo dei giorni bellissimi!<p> <p><p> <p>IL RAPPORTO DI AMICIZIA <p> <p>Secondo me alle superiori instauri un legame con i tuoi compagni che rimane per tutta la vita, si passa dall’adolescenza all’età adulta insieme. Sei protagonista e spettatore del formarsi della personalità tua e degli altri, si cresce insieme, si sperimenta, si vivono insieme le prime delusioni e i primi successi. Questo è il motivo per cui ancora adesso sorridi, ridi e ti emozioni dei ricordi, dei racconti delle gite, delle dediche sui diari, dei «pizzini» che scorrevano rapidi tra i banchi, di aneddoti quasi surreali...<p> <p>Per alcuni di noi la vita non è stata semplice e l’augurio più grande che vi faccio cari compagni di classe è di riavere salute e serenità...e poi tutto ciò che desiderate visto che siamo approdati negli ANTA!!!!<p> <p><p> <p>L’APPELLO <p> <p>Non eravamo tutti presenti...hanno risposto all’appello quelli che hanno potuto e quelli che avevano voglia di rivedersi. Ne approfitto per dare un’anticipazione, soprattutto agli assenti giustificati dell’ultima edizione: carissimi, tenetevi pronti, perché verso giugno si organizza un’altra rimpatriata!<p> <p>Cosa siamo diventati oggi? Oltre a farmacisti, giornalisti, avvocati, psicologi, allenatori, insegnanti.....delle splendide mamme e degli splendidi papà, ma soprattutto degli splendidi quarantenni! <p> <p><p> <p>LEGGI ANCHE: Tutti i racconti di questa pagina <p> <p> <p> <p><p> <p>*** MANDATECI LE VOSTRE STORIE  <p> <p>Inviatele con 2 fotografie orizzontali di come eravate e come siete a cenadiclasse@lastampa.it: le troverete sulla pagina della Cronaca di Torino de La Stampa e sul profilo Facebook. <p> <p><p> <p> <p> <p> <p> <p><p> <p> <p><p> <p>", "time": "2018-03-28T15:05:43+01:00", "type": "cronaca"}
{"title": "“Belli e caciaroni”: la rentrée 20 anni dopo della V C del Valentino Bosso di via Meucci ", "url": "https://www.lastampa.it/2018/04/05/cronaca/belli-e-caciaroni-la-rentre-anni-dopo-della-v-c-del-valentino-bosso-di-via-meucci-ancmWy5Bu0edcq79Da3EiL/pagina.html", "review": "", "content": "<p> <p>«Siete una classe speciale voi, della V C del Valentino Bosso. Si vede che vi volete bene», ci dicevano i professori sul finire degli anni Novanta. «Caciaroni e confusionari ma belli» aggiungevano poi per tirarci le orecchie.<p> <p>Ed era vero. Era vero che ci volevamo bene. E infatti dal giorno della maturità nel 1996 non ci siamo mai più visti! Non tutti insieme, come classe intendo.<p> <p>Alle spalle amori vissuti, amori sfiorati, amori anelati e non corrisposti (e forse amori che verranno: io uno da suggerire che aspetta solo d’essere colto ce l’ho in mente). Amicizie sospese, interrotte, magari dimenticate.<p> <p><p> <p>VENT’ANNI DOPO <p> <p>Abbiamo dovuto attendere vent’anni per riannodare i fili.<p> <p>Ci ha pensato Carmine a radunarci, e gli sono bastate una manciata di ore.<p> <p>Ci siamo ritrovati tutti insieme in una chat, e il casino è ricominciato fluido e naturale come accadeva ogni lunedì, dopo il breve intervallo del week-end. <p> <p>È durato quasi una settimana; il tempo di condurci uno dopo l’altro all’appuntamento del giovedì per la cena.<p> <p>In auto, al lavoro, a casa, invece della radio, della tv o di Facebook c’erano di nuovo tutti loro: i compagni di allora, con le nuove solite voci che è impossibile non riconoscere, con lo stesso modo di scherzare, di offendersi, di ridere.<p> <p>Il muro di silenzio durato vent’anni, abbattuto in venti secondi.  <p> <p>E alla fine il giovedì è arrivato come il primo giorno di settembre dopo le vacanze. Se tre mesi di sole, mare e riposo cambiavano visi, corporature e sensibilità, figurarsi due decadi di lavoro, figli e famiglie. <p> <p>Eppure giungere al ristorante a quarant’anni non ha rallentato il batticuore, l’inebriante sensazione di essere attesi e di attendere chi ancora tardava ad arrivare. <p> <p><p> <p><p> <p><p><p><p><p><p> <p><p> <p><p> <p>L’APPELLO VENT’ANNI DOPO  C’è voluto poco per comprendere perché eravamo «una classe speciale»: perché eravamo importanti tutti, ciascuno con le proprie diversità. <p> <p>Erano importanti Silvia A., Roberta, Simona S., Valeria, Silvia M., Manuel che parlavano meno ma sapevano ascoltare. <p> <p>Erano importanti Cinzia, Denise, Tiziana: le «sagge».<p> <p>Lo era Sonia, dal sorriso improvviso, elargito con parsimonia solo a chi lo sapeva meritare.<p> <p>E lo erano Manuela, Mirta, Simona M., e Sara, che alle nostre dabbenaggini si prestavano con indulgenza rassegnata, quasi materna.<p> <p>Era indispensabile Christian, paziente bersaglio dei molti scherzi, che abbiamo ritrovato oggi coraggioso, aperto al mondo e autoironico. <p> <p>Era insostituibile perfino Marco che, chino in ultima fila, sul suo banco dormiva meglio che tra le coperte domestiche.<p> <p>Ci sono mancati Katia, Carol, Terry, Eliseba, che alla cena non hanno potuto partecipare; e Redde, che insieme a Gigi, Carmine e me completava il poker degli «incendiari»: quei folli adolescenti che accendevano il fuoco del divertimento quotidiano; lo stesso fuoco che tutti gli altri custodivano e alimentavano con il fiato della propria presenza, e intorno al quale insieme ci siamo riscaldati per quasi un lustro.<p> <p><p> <p>LEGGI ANCHE: Tutti gli articoli di questa pagina <p> <p><p> <p>*** MANDATECI LE VOSTRE STORIE  <p> <p>Inviatele con 2 fotografie orizzontali di come eravate e come siete a cenadiclasse@lastampa.it: le troverete sulla pagina della Cronaca di Torino de La Stampa e sul profilo Facebook. <p> <p><p> <p> <p> <p> <p> <p><p> <p> <p><p> <p>", "time": "2018-04-05T10:56:08+01:00", "type": "cronaca"}
{"title": "I “primini” dell’ITIS Majorana di Grugliasco nell’anno del Signore 1979 ", "url": "https://www.lastampa.it/2018/04/17/cronaca/i-primini-dellitis-majorana-di-grugliasco-nellanno-del-signore-6ViIrgL1KfV9BeGLB154vL/pagina.html", "review": "", "content": "<p> <p>Era il 1979 quando, finite le scuole medie, si incominciò la scuola dei «grandi», cioè l’ITIS Ettore MAJORANA di Grugliasco.<p> <p>Entrare come primini, in una classe di sconosciuti, fu un impatto forte, ma subito dopo qualche minuto, grazie ai più intraprendenti, tra cui l’amico Claudio, si ruppe il ghiaccio e cominciò un percorso che ancora oggi dopo quasi 40 anni ci porta a ritrovarci sistematicamente a festeggiare i lustri che passano.<p> <p>Erano anni difficili, gli anni di piombo, e anche noi nei primi anni del nostro percorso scolastico fummo attraversati dalle lotte studentesche e dagli scioperi a catena che si succedevano, a volte a ragione di qualche manifestazione nazionale, a volte solo per poter andare in centro a passeggiare.<p> <p><p> <p>L’ISTITUTO <p> <p>Eravamo 1500 studenti in quegli edifici che si dipanavano in diverse strutture, tra classi, laboratori e palestre, con classi da 25 persone, praticamente un paese e non tutti sopravvivevano al primo e secondo anno: molti i nomi lasciati per strada in quegli anni.<p> <p>Nel triennio di specializzazione elettronica, le cose rispetto agli inizi stavano cambiando, sia nella società che nella scuola, così come stavamo cambiando anche noi.<p> <p>Nuovi compagni arrivarono da altri istituti tecnici, chi dal Pininfarina, chi da altre classi della nostra stessa scuola, chi da istituti privati, così come molti dei nostri cambiarono sede e specializzazione.<p> <p>Cambiammo anche i professori, lasciammo quelli del biennio, tranne quella di matematica, la mitica Lucia, e arrivarono quelli delle materie di specializzazione tra cui il professore di Elettronica Generale, un vero mito, ma per molti il cambiamento non fu facile.<p> <p><p> <p><p> <p><p><p><p><p><p> <p><p> <p><p> <p>LE GITE <p> <p>Indimenticabili furono le gite, in terza a Rimini, in quarta a Roma e in quinta a Venezia, ma soprattutto erano indimenticabili i viaggi in pullman, con chi suonava, chi cantava, chi dormiva: l’unico punto negativo era che eravamo tutti maschi con un altissimo tasso di testosterone da controllare.<p> <p><p> <p>IL DIPLOMA <p> <p>L’anno del diploma, il 1984, ci colpì in pieno. Eravamo arrivati alla fine del percorso scolastico, ma a parte qualche incomprensione con la professoressa di Tecnologia durante l’esame orale, che era il nostro membro interno, superammo tutti indenni e anche con buoni risultati la nostra prova finale e diventammo maturi.<p> <p>Non ci perdemmo mai di vista e grazie allo spirito di squadra di molti ci siamo sempre ritrovati, sia nei passaggi importanti della vita, a volte allegri, come i matrimoni e a volte tristi come i funerali. Ma anche nei festeggiamenti per le nostre ricorrenze. Infatti a cominciare dal 2000, a cadenza pluriennale, ci siamo sempre ritrovati e sempre con la stessa voglia di stare insieme, sempre come se ci fossimo lasciati ieri.  <p> <p>Era una bella classe la sezione H... e siamo rimasti un bel gruppo anche a distanza di molti anni. <p> <p><p> <p>LEGGI ANCHE: Tutti gli articoli di questa rubrica <p> <p> <p> <p>*** MANDATECI LE VOSTRE STORIE  <p> <p>Inviatele con 2 fotografie orizzontali di come eravate e come siete a cenadiclasse@lastampa.it: le troverete sulla pagina della Cronaca di Torino de La Stampa e sul profilo Facebook. <p> <p><p> <p> <p> <p> <p> <p><p> <p> <p><p> <p>", "time": "2018-04-17T14:59:34+01:00", "type": "cronaca"}
{"title": "Quarant’anni dopo, il “ritrovarsi” della classe non proprio modello del D’Azeglio ", "url": "https://www.lastampa.it/2018/04/10/cronaca/quarantanni-dopo-il-ritrovarsi-della-classe-non-proprio-modello-del-dazeglio-KlpXyUWPebuBQk5SzBZB3H/pagina.html", "review": "", "content": "<p> <p>Eccoci qua: liceo Massimo D’Azeglio di Torino, classe IV ginnasio, sezione E, anno scolastico 1977/78… praticamente ieri… Il 26 settembre dello scorso anno ci siamo rivisti per festeggiare i quarant’anni dalla prima campanella: festanti e chiassosi, non abbiamo neanche troppo faticato a riconoscerci! Siamo rimasti noi, ciascuno per sé e tutti insieme, rassicuranti e straordinari nello stesso tempo. Certo, i visi raccontano gli anni che abbiamo attraversato, la vita ha inciso le sue rughe (o anche no, visto che qualcuno sembra ancora ‘na masnà), ma… ragazzi, che voglia di ritrovarsi e stare insieme! Non c’eravamo tutti, purtroppo, un’amica non ci sarà più e a lei va tutto il nostro affetto…<p> <p><p> <p>LA GRINTA DI SEMPRE <p> <p>I nostri primi quarant’anni con la grinta di sempre: ammettiamolo, il tempo del liceo è stato uno dei migliori, perché stavamo bene tra di noi: eravamo compagni, nel senso di compagni di viaggio… nel rivederci i ricordi e l’energia erano così tanti che, nonostante il tempo, il bello e il brutto di ciascuno, tutto era ancora autentico e vero! <p> <p><p> <p><p> <p><p><p><p><p><p> <p><p> <p><p> <p>I GUAI COMBINATI <p> <p>Anni spensierati ed anche un po’ incoscienti ovviamente. Non eravamo forse quella che si suole definire una classe modello, un po’ di guai li abbiamo combinati - e durante la cena ce li siamo ricordati tutti -capivamo, però, la bravura di molti dei nostri professori, la loro cultura, il loro rigore intellettuale, così alla fine, chi più chi meno, sudavamo sui libri e le versioni. Ce ne siamo forse accorti dopo, negli anni, che avevamo avuto il meglio per la nostra formazione, che quella particolare scuola ci aveva lasciato qualcosa d’importante, che resistevano le nostre radici comuni.<p> <p><p> <p>LA SUPER-CHAT <p> <p>E’ stato bello esserci allora, è stato bello esserci adesso. Dobbiamo tutti ringraziare chi di noi ha creduto subito all’iniziativa, rintracciando nomi e indirizzi nei modi più rocamboleschi ed improbabili! Adesso siamo tutti organizzati in una super-chat che sforna messaggi a ritmi frenetici… chi ci ferma più?<p> <p><p> <p>LEGGI ANCHE: Tutti gli articoli di questa rubrica <p> <p><p> <p>*** MANDATECI LE VOSTRE STORIE <p> <p>Inviatele con 2 fotografie orizzontali di come eravate e come siete a cenadiclasse@lastampa.it: le troverete sulla pagina della Cronaca di Torino de La Stampa e sul profilo Facebook. <p> <p><p> <p><p> <p> <p> <p> <p> <p><p> <p> <p><p> <p>", "time": "2018-04-10T17:01:52+01:00", "type": "cronaca"}
{"title": "Avogadro, sezione B, Meccanici: fa un certo effetto rivedersi 50 anni dopo... ", "url": "https://www.lastampa.it/2018/04/25/cronaca/avogadro-sezione-b-meccanici-cinquantanni-dopo-non-sono-certo-pochi-vYaMPhfmsZ7rbFkMZxPVdP/pagina.html", "review": "", "content": "<p> <p>C’è voluto tempo per rintracciare i compagni della sezione B Meccanici del quinquennio 1962-1967 presso l’ITIS A.Avogadro di Torino! La ricerca è partita nel 2010 utilizzando i social, i numeri di telefono fissi o i cellulari, gli indirizzi conservati e un po’ alla volta il puzzle si è ricomposto quasi del tutto.<p> <p>Erano passati più di 40 anni di oblio, in cui solo pochi di noi avevano intrattenuto qualche rapporto, successivamente al fatidico giorno del diploma.<p> <p>E così abbiamo cominciato a darci degli appuntamenti per provare a riprendere il filo interrotto tanto tempo prima. <p> <p>Che emozione rivederci la prima volta, sulla scalinata che porta all’atrio dell’Avo, trovandoci di fronte degli estranei, delle facce molto diverse da quelle che ricordavamo, ma che dopo pochi attimi rivelavano un atteggiamento, uno sguardo, un timbro di voce che facevano riemergere ricordi così lontani!<p> <p><p> <p>COME SIAMO ADESSO <p> <p>Ed eccoci come siamo adesso, intorno alla foto di classe di noi matricole del ’62, il nucleo fondamentale di quello che è stato il gruppo dei diplomandi del 1967, il quale è naturalmente diverso per le perdite dei bocciati nel corso degli anni (l’Avo era particolarmente selettiva), sia per l’acquisizione di alcuni componenti provenienti <p> <p><p> <p>LE ATTIVITÀ <p> <p>Una volta ricostituito un gruppo, tutto è poi girato per il meglio. Siamo riusciti ad organizzare pranzi, cene, ritrovi a casa di alcuni di noi ed anche varie gite, tutte attività alle quali hanno partecipato più o meno assiduamente non solo quelli del nucleo storico, ma anche compagni e amici che ne hanno fatto parte solo saltuariamente o per periodi limitati. E’ stato bello trascorrere del tempo a ricordare ( compatibilmente con i problemi di memoria) il periodo trascorso tra l’impegno sui libri e la spensieratezza dell’età. <p> <p>Ultimamente, nonostante siano quasi esauriti i discorsi sui ricordi, ci troviamo ancora volentieri con la partecipazione essenziale e piacevole anche di alcune nostre mogli e compagne per passare qualche ora in compagnia a gustare, chiacchierare e concludere ogni volta con un revival canoro sui motivi degli anni 60-70, grazie alla presenza di Valter e la sua chitarra. <p> <p><p> <p><p> <p><p> <p><p><p><p><p><p> <p><p> <p><p> <p>LA NOSTRA STORIA <p> <p>Ci siamo diplomati nel ’67...erano tempi in cui c’erano il lavoro e le prospettive per i giovani. Sui quotidiani, si potevano leggere pagine di inserzioni di aziende alla ricerca di personale qualificato e addirittura qualcuno di noi trovava, nella buca delle lettere, inviti a colloqui di impiego. <p> <p>Quasi tutti noi abbiamo trovato un impiego nel breve periodo e ci siamo tuffati nel grande mondo del lavoro, qualcuno dopo aver prestato il servizio di leva, qualche altro nell’azienda di famiglia, ma in gran parte nelle varie fabbriche o boite che nel territorio torinese non mancavano di certo.<p> <p>Eravamo anche alle soglie di quello che sarebbe stato un periodo di grandi trasformazioni e rivolgimenti sociali: di lì ad un anno sarebbe esploso il cosiddetto ’68, la contestazione giovanile (che in parte avevamo già conosciuto negli ultimi anni della scuola), la liberalizzazione dell’accesso alle facoltà umanistiche dell’Università, prima consentito solo in alcune Facoltà tecniche, che ha permesso ad alcuni di noi di avviarsi alla Laurea. E di lì in avanti abbiamo fatto i conti con i grandi cambiamenti che la società ha generato (guerra fredda al culmine, crisi petrolifera, terrorismo e stragi fasciste, inflazione galoppante in Italia, declino industriale in tutto il mondo occidentale).<p> <p>Ma la nostra generazione ha potuto sostanzialmente superare le difficoltà, che non sono mancate, grazie soprattutto alla possibilità di lavorare, possibilità che ci ha consentito non solo di vivere, ma spesso di migliorare il nostro status e sempre conservando la dignità nel mantenimento delle famiglie che ci siamo fatti.<p> <p><p> <p>E ADESSO? <p> <p>Penso che compagni ed amici saranno d’accordo nel dire che abbiamo fatto del nostro meglio per mettere a frutto quello che la vita ci ha insegnato e che il bilancio è probabilmente più positivo che negativo. <p> <p>E adesso? guardiamo ancora avanti…il futuro ci aspetta.<p> <p><p> <p>IL 2017, UN ANNO PARTICOLARE PER TUTTI NOI <p> <p>Lo scorso anno c’è stato il 50° anniversario del diploma e abbiamo deciso di festeggiarlo al meglio, partecipando in ottobre con altre classi a una sorta di celebrazione dell’anniversario in una riunione interna all’Avogadro, organizzata tramite la collaborazione e l’aiuto dell’A.D.A (Associazione Diplomati Avogadro) che ha sede all’interno dell’Istituto.<p> <p>Una giornata che, al di là del suo aspetto semicelebrativo, ha rappresentato un’altra occasione di spensieratezza, che ci ha fatto ricordare come eravamo noi, in quello stesso edificio, mezzo secolo fa.<p> <p><p> <p>LEGGI ANCHE: Tutti gli articoli di questa sezione <p> <p><p> <p>*** MANDATECI LE VOSTRE STORIE  <p> <p>Inviatele con 2 fotografie orizzontali di come eravate e come siete a cenadiclasse@lastampa.it: le troverete sulla pagina della Cronaca di Torino de La Stampa e sul profilo Facebook. <p> <p><p> <p> <p> <p> <p> <p><p> <p> <p><p> <p>", "time": "2018-04-25T13:27:40+01:00", "type": "cronaca"}
{"title": "Magistrali di Lanzo, ricordi di giovani ragazze trentacinque anni dopo... ", "url": "https://www.lastampa.it/2018/05/03/cronaca/magistrali-di-lanzo-ricordi-di-giovani-ragazze-trentacinque-anni-dopo-MYNNj6WxLElY9NIlL9A8WK/pagina.html", "review": "", "content": "<p> <p>Era l’anno dei Mondiali di calcio, quelli del 1982. E noi, 15 ragazze diciottenni, eravamo prese con l’esame di maturità. <p> <p>Commissari esterni ed un unico insegnante interno, la professoressa di matematica. Per prepararci meglio ci aveva anche invitate a casa sua. <p> <p>Tutte promosse. Possibili maestre di scuola elementare o materna. <p> <p><p> <p>I RICORDI <p> <p>Quanti ricordi di quegli anni a Lanzo: la raccolta degli ordini dei panini prima dell’intervallo, per evitare la coda; le gite scolastiche a Firenze, Rimini e San Marino, Roma. Durante quest’ultima avevamo redatto un diario, che ha allietato alcuni nostri incontri successivi ed ora è in un cassetto, in casa di non sappiamo chi; le interrogazioni, i compiti in classe, specie di Latino. Isabella ancora oggi, nei sui incubi, si ritrova a sfogliare il dizionario per cercare la traduzione delle frasi idiomatiche o le citazioni; le lezioni di didattica nelle aule di una scuola elementare di Venaria; i vari insegnanti che si sono succeduti. Un ricordo speciale va a Mariacristina Vietti, professoressa di Italiano, e Mario Vietti Ramus, professore di Scienze, che purtroppo non ci sono più. <p> <p><p> <p><p> <p><p><p><p><p><p> <p><p> <p><p> <p>LE GITE <p> <p>Alla fine di ogni anno scolastico organizzavamo una gita a Ceres, con il mitico trenino. Roberta, perché corista nel coro parrocchiale, e Daniela, perché cantante in un complesso, organizzavano i nostri canti. Lilly portava la chitarra. <p> <p>Grazie a Lilly e Carla abbiamo mantenuto i contatti nel tempo e ci troviamo una volta l’anno. Non ci siamo mai tutte, ma siamo costantemente aggiornate sulle nostre vite. Siamo lavoratrici: maestre, infermiere, amministratori di condominio, imprenditrici, impiegate, commercialiste, commesse. Siamo mogli, mamme, alcune già nonne. Abbiamo festeggiato insieme i momenti belli della vita e ci siamo sostenute quando eravamo in difficoltà. <p> <p>Nel tempo si sono aggiunte al gruppo ex compagne di classe dei primi anni delle superiori, per cui il gruppo sta aumentando: merito anche della tecnologia.<p> <p><p> <p>LA FESTA PER I 50 ANNI <p> <p>In occasione dei cinquanta anni di età ci siamo ritrovate a Lanzo ed abbiamo ripercorso fisicamente il tragitto per andare a scuola e al ponte del Diavolo, luogo di fuga per alcune di noi quando le giornate scolastiche erano particolarmente impegnative. A sorpresa siamo andate a trovare suor Fernanda, la nostra insegnante di Filosofia e pedagogia, che subito ha fatto fatica a riconoscerci, dopo tutti questi anni e con tutti gli studenti che ha incontrato. Abbiamo ricordato con lei la nostra giovinezza, quando si rideva per tutto, anche quando c’era poco da ridere, e nella sua e mail di ringraziamento, qualche giorno dopo, ci siamo rispecchiate. <p> <p><p> <p>LEGGI ANCHE: Tutti i racconti di questa sezione <p> <p> <p> <p>*** MANDATECI LE VOSTRE STORIE  <p> <p>Inviatele con 2 fotografie orizzontali di come eravate e come siete a cenadiclasse@lastampa.it: le troverete sulla pagina della Cronaca di Torino de La Stampa e sul profilo Facebook. <p> <p><p> <p><p> <p> <p> <p> <p> <p><p> <p> <p><p> <p>", "time": "2018-05-03T09:51:08+01:00", "type": "cronaca"}
{"title": "La 5ªG del Sommeiller: “Non ci riunivamo da trent’anni, poi abbiamo rimediato...” ", "url": "https://www.lastampa.it/2018/05/10/cronaca/la-g-del-sommeiller-non-ci-riunivamo-da-trentanni-poi-abbiamo-rimediato-fuDUJehVtxYG9jRmWLt64M/pagina.html", "review": "", "content": "<p> <p>Ci siamo diplomati nel 1987 all’ITC G.Sommeiller di Torino. Classe V G. E da allora non ci siamo mai più riuniti. Alcuni di noi sono rimasti in contatto, ma i più hanno vissuto la loro vita come dice Vasco Rossi «..ognuno col suo viaggio, ognuno diverso, ognuno in fondo perso dentro ai fatti suoi».     IL SOLITO AIUTO DI WHATSAPP... <p> <p>Poi il 26 marzo scorso è arrivato un messaggino di whatsapp. Uno di noi aveva deciso di voler festeggiare i 50 anni insieme ai compagni di scuola. Nel giro di poche ore il gruppo è già bello folto. Parte la caccia a tutti i compagni dispersi, rintracciati nei modi più disparati e fantasiosi. Si dà il via ad una chat sfrenata, unica, coinvolgente. Nell’arco di circa un mese e mezzo vengono scambiati circa diecimila messaggi, condivise centinaia di foto. La chat non dorme quasi mai. E’ il corridoio dove ritrovarsi quando si esce un attimo dalla classe della nostra vita. E’ come una staffetta dove tutti si alternano in battute, pensieri, stupidaggini, riflessioni. C’è anche un DJ che pubblica pezzi completi di dedica. E’ stare di nuovo insieme. E’ ricordare insieme. E’ ridere insieme. E poi…è rivedersi. <p> <p><p> <p>LA GRANDE RENTRÉE <p> <p>Dopo 30 anni, il 4 maggio di quest’anno finalmente eccoci davanti al Sommeiller. Ridiamo appena ci vediamo pensando a tutte le paranoie su cosa indossare per l’occasione, su quante rughe abbiamo, i chili di troppo, i capelli in meno. Ci ritroviamo come se fossimo al ritorno dalle vacanze. Non c’è più la professoressa Borgetti di ragioneria, che ancora popola gli incubi di molti («Ragazzi, forza e coraggio, che la vita è un passaggio»). Non c’è la professoressa Malan a insegnarci il valore di impegno e disciplina per non parlare del sentimento patriottico. E non c’è neppure il professor Santinato, a insegnarci che dare e avere non sempre quadrano, perché a volte ci sono di mezzo la poesia ed il cuore.<p> <p><p> <p><p> <p><p><p><p><p><p> <p><p> <p><p> <p>VIVA I SELFIE <p> <p>Ci siamo noi, che come ragazzini ridiamo, balliamo, ci parliamo, ci guardiamo negli occhi, ci scambiamo confidenze, ci raccontiamo progetti, ci prendiamo in giro, ci facciamo i selfie. Non ci interessa chi è diventato famoso, chi è stato licenziato, chi si è sposato, chi è solo. Vogliamo solo stare un po’ insieme, con leggerezza, e volerci bene. <p> <p><p> <p>ECCO L’APPELLO, COME DA TRADIZIONE CON PRIMA IL COGNOME E POI IL NOME <p> <p>Malgaroli Oscar<p> <p>Banno’ Patrizia <p> <p>Biancardi Paola<p> <p>Isoardi Nadia <p> <p>Cutrupi Rosita<p> <p>Perino Silvio<p> <p>Costantini Nadia<p> <p>Sola Emanuela <p> <p>Giove Roberto<p> <p>D’Alfonso Simonetta<p> <p>Di Paola Serafina<p> <p>Bello Alberto<p> <p>Ciocca Mariagrazia<p> <p>Trancucci Rosaldi<p> <p>Pace Ugo<p> <p>Martini Antonio<p> <p>Fioretti silvia<p> <p>Catizzone Anna<p> <p>Gisonna Antonietta<p> <p>Gangemi Giovanna<p> <p>Cavaliere Luca<p> <p>Garberoglio Michela<p> <p>Vitti Monica<p> <p>Pisano Tiziana<p> <p>Stoppa Sergio<p> <p>Sfrecola Francesco<p> <p>Lomunno Stefano<p> <p>Palleri Valeria<p> <p><p> <p>LEGGI ANCHE: Tutti i racconti questa sezione <p> <p> <p> <p><p> <p>*** MANDATECI LE VOSTRE STORIE <p> <p>Inviatele con 2 fotografie orizzontali di come eravate e come siete a cenadiclasse@lastampa.it: le troverete sulla pagina della Cronaca di Torino de La Stampa e sul profilo Facebook. <p> <p><p> <p><p> <p> <p> <p> <p> <p><p> <p> <p><p> <p>", "time": "2018-05-10T09:49:24+01:00", "type": "cronaca"}
{"title": "Gli allievi dell’istituto che non c’è più: ritrovarsi per nuove amicizie e nuovi amori ", "url": "https://www.lastampa.it/2017/09/18/cronaca/gli-allievi-dellistituto-che-non-c-pi-ritrovarsi-per-nuove-amicizie-e-nuovi-amori-Ujx0FNWrQk6J2UVs8welIM/pagina.html", "review": "", "content": "<p> <p>Il Guarrella, non si rappresenta soltanto con un’ annata scolastica o con una classe, l’ITIS Guarrella si rappresenta e si ricorda con la totalità degli studenti che hanno calcato le sue aule, laboratori e quant’ altro; poiché oggi purtroppo quell’istituto non esiste più, ma si è trasformato in altro che la memoria di coloro che l’hanno frequentato non riesce a concepire …..ma purtroppo i tempi cambiano.<p> <p><p> <p>UN MIX <p> <p>Noi siamo un gruppo di ex studenti, una miscellanea tra tessili e chimici, che da sempre hanno tenuto in considerazione nei loro cuori un momento, un qualche cosa d’importante della loro vita, sia di persone che, successivamente, di tecnici.<p> <p>Rivedersi e incontrarsi dopo anni per via di un ricordo molto importante della propria vita è (secondo noi) una cosa molto bella, che fa riaffiorare dalla memoria preziosi momenti, attimi di una gioventù oramai passata e spensierata.<p> <p><p> <p><p> <p><p><p><p><p><p> <p>L’atrio della scuola che non c’è più <p> <p><p> <p>Noi ci siamo nuovamente incontrati e assieme abbiamo ricordato quanto di bello, e non, abbiamo vissuto (amori, delusioni e altro). Ma abbiamo anche potuto rinsaldare un’amicizia che il tempo non ha mai cancellato. <p> <p>Sono così finalmente riemersi sensazioni e sentimenti variegati, ripristinando quel senso di appartenenza che non è mai stato sopito dal trascorrere degli anni. <p> <p>I rapporti si sono così risaldati, i vecchi amici si sono rincontrati e sono state create anche nuove amicizie. Inoltre sono sbocciati pure nuovi amori, alla faccia della nostra età.<p> <p>La forza di questo gruppo di persone vere e adulte ha contribuito a sorreggere e sostenere vecchi compagni che ora stanno combattendo battaglie ancora più pressanti e toste, dove la posta in gioco è la loro vita.<p> <p><p> <p><p> <p><p><p><p><p><p> <p>Un tot di anni dopo... <p> <p><p> <p>Questo è il vero sunto del Guarrella o di essere stato parte di esso, una comunione di sentimenti veri e unici che gli anni passati non hanno cancellato, ma che grazie a strumenti una volta inesistenti (wahatsapp e Facebook) hanno ridato nuova linfa a cuori apparentemente non più giovani ma che invece come tali sono sempre stati.<p> <p><p> <p>LEGGI ANCHE Tutti gli articoli di questa sezione <p> <p> <p> <p><p> <p>*** MANDATECI LE VOSTRE STORIE  <p> <p>Inviatele con 2 fotografie orizzontali di come eravate e come siete a cenadiclasse@lastampa.it: le troverete sulla pagina della Cronaca di Torino de La Stampa e sul profilo Facebook. <p> <p><p> <p> <p> <p> <p> <p><p> <p> <p><p> <p>", "time": "2017-09-18T09:39:35+01:00", "type": "cronaca"}
{"title": " La pizza al tegamino in versione integrale ", "url": "https://www.lastampa.it/2019/01/13/cronaca/la-pizza-al-tegamino-in-versione-integrale-gC6K5vUK2BcfLGoy6wZEaM/pagina.html", "review": "", "content": "<p> <p>Finalmente una pizza al tegamino preparata con farina integrale. Fa parte del menù speciale che comprende quattro proposte dedicate al quartiere dove si trova la pizzeria Da Andrea: l’elegante Cit Turin. La pizza sorprende per la leggerezza, la consistenza, il gusto, la cottura perfetta. Poco unta, valorizza le ottime materie prime utilizzate (spesso a km zero) che vanno dalle farine macinate a pietra alle mozzarelle di un caseificio di Pianezza. La specialità del bravo Andrea Merlini sono proprio le pizze tipiche di Torino, ma si può scegliere anche tra quelle al mattone e la farinata. Ottima la Principi con pomodoro, stracciatella e acciughe del Mar Cantabrico che io ho mangiato a casa, ma che si può gustare anche seduti a uno dei tavoli del locale. <p> <p><p> <p>LEGGI ANCHE: Tutti gli articoli di Torino da mangiare <p> <p> <p> <p> <p> <p><p> <p> <p><p> <p>", "time": "2019-01-13T10:44:51+01:00", "type": "cronaca"}
{"title": " Il Ruchè di Castagnole dialoga con la polenta ", "url": "https://www.lastampa.it/2019/01/13/cronaca/il-ruch-di-castagnole-dialoga-con-la-polenta-eZIrb6k3bNTW4kWmwIXacM/pagina.html", "review": "", "content": "<p> <p>La cucina è casalinga, buona (consiglio la polenta concia), le porzioni abbondanti, i prezzi bassi (due euro un calice di rosso), ma nel menú i vini non compaiono. Nessuna indicazione nemmeno sulla grande lavagna appesa al muro, in questa tipica piola piemontese che si chiama Cantinone San Paolo. Ci affidiamo allora all’oste (preparata) e optiamo per un caldo Ruché vendemmia 2017 della cantina sociale di Castagnole Monferrato (raccoglie più di 200 viticoltori), nell’Astigiano. Fa 14,5 gradi, parecchi, «ma ne abbiamo anche uno di Pierfrancesco Gatto da 15,5 gradi». Asciutto, morbido, dalla lunga persistenza, forti sentori floreali: si sentono in maniera piacevole ed evidente la violetta e la rosa. Stempera con perfetta delicatezza il sapore del gorgonzola nella polenta. <p> <p> Cantinone San Paolo, via Vigone 24 <p> <p><p> <p>LEGGI ANCHE: Tutti gli articoli di Torino da mangiare <p> <p><p> <p> <p> <p> <p> <p><p> <p> <p><p> <p>", "time": "2019-01-13T10:48:05+01:00", "type": "cronaca"}
{"title": "Stessa casa, stesso spirito: il raduno quasi hippy di III D del Liceo Alfieri 30 anni dopo ", "url": "https://www.lastampa.it/2018/07/18/cronaca/stessa-casa-stesso-spirito-il-raduno-quasi-hippy-della-terza-d-del-liceo-alfieri-anni-dopo-TeXjWZ2XZ83YqUHyMEzmIK/pagina.html", "review": "", "content": "<p> <p>Correva l’anno 1988 e la casa di campagna di Davide, alla vigilia della«matura», era un’oasi di libertà per noi studenti della terza D del Liceo Alfieri. Il posto dove ci trovavamo una volta all’anno per trascorrere un weekend spensierato in mezzo al bosco, trasportati da genitori che nascondevano la loro apprensione per portarci in una specie di comune in cui si mangiava, si rideva, si ballava, e si dormiva (pochissimo) tutti insieme. <p> <p><p> <p>Benedetta la chat <p> <p>Trent’anni dopo, aiutati da una chat quasi sempre esilarante, talvolta impegnata e riflessiva, ma sicuramente logorroica, e dopo tre serate in due anni per prepararci al grande evento, abbiamo celebrato il trentesimo anniversario del nostro sudato diploma. Era il 30 giugno 2018. E ci siamo ritrovati nella casa di campagna di Davide, che oggi vive a Parigi ma è stato l’anima della nostra folle reunion alfierina, facendoci trovare perfino un set di luci strobo anni Ottanta e una playlist con le hit di quel magico periodo.<p> <p><p> <p>La reunion nella stessa casa di campagna  Ci siamo preparati per più di un anno e nessun gestore assennato avrebbe ospitato in un ristorante una brigata così rumorosa, trent’anni dopo la matura... E invece... la casa di Davide ci ha accolti, oggi come allora, con qualche ruga in più, qualche compagno, tre figlie adolescenti, ma con lo stesso spirito di avventura, allietati anche dalla visita dei genitori di Davide, eleganti e cordiali come ai vecchi tempi. <p> <p><p> <p><p><p><p><p><p> <p><p> <p>Eravamo in 13...  In tredici abbiamo raccolto la sfida: Francesca, Barbara, Emanuela, Umberto, Massimiliano detto Maci, Silvia e Paoletta da Torino e dintorni, Laura e Roberta da Roma, Paola da Milano, Marta da Lugano, Clara (io) dalla Brianza, e naturalmente Davide, da Parigi, arrivato il giorno prima per allestire la dimora e fare la spesa. Assenti giustificati per motivi personali Michele, Sabrina, Monica, Alberto, che vive a Toronto, Barbara, Luca, e Marco. Alcuni della nostra classe sono irrintracciabili: Paola, Lorenzo, Cristina, Roberto, e altri compagni con cui abbiamo condiviso solo un pezzo del percorso. Ma noi non ci arrendiamo: prima o poi ritroveremo anche loro, e sarà l’occasione per fare una foto di classe al gran completo, più folli di allora.<p> <p><p> <p>Tre decadi di vita  E così, sgranocchiando patatine, tra un aperitivo, una risata e una spalmata di antizanzare, ci siamo ritrovati a raccontarci tre decadi di vita, più belli e simpatici che ai tempi della scuola, davanti a una montagna di insalata di riso, infiniti vassoi di spiedini e salamelle, e bottiglie di vino che si svuotavano quasi istantaneamente.<p> <p><p> <p>I temutissimi prof  Non poteva mancare un pensiero per i nostri mitici, severissimi professori della (giustamente) temuta sezione D. Ed ecco materializzarsi le arrabbiature epiche di Carlo Ottino, docente di Storia e Filosofia politicamente più a sinistra di Marx e Engels, che ci terrorizzava in interrogazioni fiume più difficili dell’esame di ammissione alla Nasa. Dina Segati, professoressa di Italiano e Latino implacabile con gli errori di latino e di grammatica, che conosceva a memoria tutta la Divina Commedia e cadeva in estasi commentando... il commento di Natalino Sapegno, altro tormentone dei nostri anni verdi. Liliana Giaccone, la prof.di Greco, tuttora attiva nell’associazione Ex Alfierini. Mirta Bogetti, prof. di Scienze con una vaga somiglianza con Miss Marple. La Bertoldi di Matematica e Fisica, rimandatrice seriale a settembre. E poi la Bazzani di Storia dell’Arte, Aldo Moda di Religione, amico del Prof. Ottino in una strana dialettica stile Don Camillo e Peppone, le prof. e i prof. di Educazione Fisica, anche loro oggetto di infiniti aneddoti. Oggi molti di loro non ci sono più, ma ci hanno lasciato un ricordo indelebile, addolcito dal tempo trascorso. <p> <p><p> <p>LEGGI ANCHE: Tutti i racconti di questa rubrica <p> <p><p> <p>Viva Villa Arzilla!  La nostra esperienza scolastica, intensa e a tratti difficile, ci ha tenuti lontani per molti anni, per poi riavvicinarci all’improvviso e farci riscoprire in una luce diversa. Il tempo ha cancellato rivalità e screzi adolescenziali e limato le spigolosità dei nostri caratteri. Adesso ci rimane la bellezza di stare insieme, condividere gioie e difficoltà, ritornare ragazzi ogni giorno in una chat in cui tutti esprimono il meglio di sé. E stiamo perfino pensando di andare a vivere insieme, da anziani, in una specie di casa di riposo autogestita: Villa Arzilla, naturalmente... a casa di Davide! <p> <p><p> <p>*** MANDATECI LE VOSTRE STORIE <p> <p>Inviatele con 2 fotografie orizzontali di come eravate e come siete a cenadiclasse@lastampa.it: le troverete sulla pagina della Cronaca di Torino de La Stampa e sul profilo Facebook. <p> <p><p> <p> <p> <p> <p> <p><p> <p> <p><p> <p>", "time": "2018-07-18T11:29:58+01:00", "type": "cronaca"}
{"title": "La mostra di Giles Duley sulla guerra in Iraq all’Emergency Infopoint di Torino ", "url": "https://www.lastampa.it/2019/01/17/cronaca/la-mostra-di-giles-duley-sulla-guerra-in-iraq-allemergency-infopoint-di-torino-gUoioYczKc3WDX5arASsAN/pagina.html", "review": "", "content": "<p> <p>Si chiama “Iraq:una ferita ancora aperta” la mostra del fotografo Giles Duley che inaugurerà sabato 19 gennaio all’emergency Infopoint di Corso Valdocco. Una ferita ancora aperta soprattutto per chi ha cercato di documentare l’orrore della guerra dietro l’obiettivo di una fotocamera. Duley, nel febbario del 2017, è arrivato a Mosul per vedere da vicino i progetti che Emergency ha portato avanti in 7 mesi, assistendo più di 1400 vittime. <p> <p>LEGGI ANCHE:  Tutti gli appuntamenti, gli eventi e le mostre a Torino <p> <p>Il fotoreporter, nei suoi scatti, mostra tutto senza censure: morti, feriti e profughi, gli unici capaci di raccontare davvero cosa vuol dire vivere in un paese in conflitto. «In passato ho parlato di come, anche in queste situazioni, io abbia sempre cercato di trovare un barlume di speranza da fotografare, come una risata o l’amore di una famiglia. Ma quello che ho visto a Mosul mi ha spiazzato. Ho capito che a volte un’immagine simile è impossibile da trovare» racconta Giles Duley che non è nuovo a situazioni del genere. <p> <p>Diventato famoso per i suoi iconici scatti a rockstar e altri nomi del mondo dello spettacolo, Duley nel 2000 decise di partire con alcune associazioni non governative per documentare le storie di vittime di guerra di tutto il mondo. Nel 2011, mentre era in Afghanistan, perse entrambe le gambe e il braccio sinistro dopo essere incappato in una mina antiuomo. Nonostante la mobilità così gravemente compromessa, a 18 mesi dall’incidente era di nuovo in Afghanistan, con una troupe per girare il documentario “Walking Wounded: Return to the Frontline” in cui visita il Centro chirurgico Emergency di Kabul e incontra i pazienti ricoverati.<p> <p>Dopo Milano, la mostra arriva per la prima volta a Torino e sarà aperta al pubblico dal martedì al venerdì dalle 14 alle 19 e il sabato dalle 15 alle 18 fino a sabato 2 febbraio <p> <p> <p> <p> <p> <p><p> <p> <p><p> <p>", "time": "2019-01-17T17:32:47+01:00", "type": "cronaca"}
{"title": " Franco Branciaroli: “Il teatro è diventato il posto dove guardare la tv dal vivo” ", "url": "https://www.lastampa.it/2019/01/20/cronaca/franco-branciaroli-il-teatro-diventato-il-posto-dove-guardare-la-tv-dal-vivo-ifJYgyvMKO842SvnVX1UJO/pagina.html", "review": "", "content": "<p> <p>Proprio non ce la fa a «tenersi», Franco Branciaroli. Se non è su un argomento, la frecciata ironica, la stoccatina polemica arriva, puntuale su un altro. E sì che in scena è Jane Valjan, uno dei buoni più adamantini della storia della letteratura. «I miserabili» di Victor Hugo, nella riduzione dello scrittore Luca Doninelli e con la regia di Franco Però, arriva martedì al Carignano (ore 19,30) per la stagione del Tst.<p> <p>Come mai, Branciaroli, ha scelto di portare in scena un grande romanzo dell’Ottocento?<p> <p>«Ma, guardi, io ormai non scelgo più niente. E non perché sia vecchio. Semplicemente perché tutti gli attori non decidono più nulla. Diciamo che mi hanno scelto perché avevo il phisique du role e io ho accettato volentieri. In genere, interpretare qualcuno che è molto diverso da me mi diverte moltissimo e difatti il personaggio Valjean non è che mi stuzzichi così tanto. Però, come tutti gli attori, ho la “recitina”, mi piace stare in scena ogni sera e finché posso farlo, per me va benissimo». <p> <p>Però la fama di Jean Valjean è sopravvissuta al tempo. Qual è il suo fascino?<p> <p>«E’ un personaggio misterioso, che ci ricorda la lotta fra ciò che è buono e ciò che è giusto. E questo è l’aspetto più moderno del romanzo, secondo me. Jean poi è di buon cuore non per imposizione: non sappiamo quale sia l’origine del suo essere generoso. Conosciamo la sua storia, certo, e la sua conversione, a causa del vescovo di Digne, monsignor Myriel. Ma l’empatia di Jean, la sua dirittura morale resta un mistero. Come lo è la sua stessa imponente fisicità, che mal si concilia con una vita sessuale inesistente. Di fidanzate o compagne neanche l’ombra! Possiamo pensare che sia vergine, ma non sappiamo nulla di certo. Poi: vive con una bambina, che non è sua figlia: cosa che oggi potrebbe dare da pensare. Insomma, diciamo che questo personaggio attira proprio in virtù del suo essere indecifrabile». <p> <p>Pensa che abbiano una funzione nobile, questi romanzi in riduzione teatrale?<p> <p>«Intanto credo che il teatro non debba avere alcuna funzione, ma che abbia pieno diritto a esistere autonomamente, come la musica o l’arte. Ciò detto, per noi attori è molto più difficile recitare un testo che non è teatrale tout court. Eppure, oggi si usano molto le riduzioni dai romanzi. Certo è che, in un libro, il settanta per cento di ciò che l’autore scrive è a corredo descrittivo del personaggio, mentre noi abbiamo solo il virgolettato e tutto il resto dobbiamo cercare di renderlo senza usare le parole. In ogni caso, oggi i teatri mettono in scena cose che piacciono a un pubblico devoto alla tv. E quindi i teatri diventano posti dove guardare la televisione dal vivo. E’ un cane che si morde la coda». <p> <p>Ma voi attori potreste sempre scegliere di fare altro..<p> <p>«Ma figuriamoci! Gli attori, in questo panorama non contano più nulla. Per produrre uno spettacolo ci vogliono tanti soldi, che noi non abbiamo. Poi i teatri si comprano gli spettacoli tra loro, per sostenersi . Siamo dei “miserabili”: quindi, perfetto mettere in scena il testo di Hugo, perché ci rappresenta al cento per cento». <p> <p>Infine?<p> <p>«Si ricorda, qualche anno fa, che polverone è nato da una mia intervista in cui dicevo che preferivo la Torino grigia e austera degli anni Settanta a quella attuale. Bene, per favore, non scriva nulla di troppo polemico, questa volta. D’altro canto, su questa Torino dove abito, ora non potrei dire nulla di male. Almeno per quanto riguarda il mio quartiere: perché da quando Ronaldo si è stabilito poco sopra casa mia, tutta la zona viene tirata a lucido con grande zelo. Peccato solo che io non sia tifoso». <p><p><p> <p>BY NC ND ALCUNI DIRITTI RISERVATI <p> <p> <p> <p> <p> <p><p> <p> <p><p> <p>", "time": "2019-01-20T13:14:26+01:00", "type": "cronaca"}
{"title": "Quelli della Vª D del Quintino Sella, 40 anni dopo l’epopea dei Bee Gees ", "url": "https://www.lastampa.it/2018/08/13/cronaca/quelli-della-v-d-del-quintino-sella-anni-dopo-lepopea-dei-bee-gees-8c7tzMuuOsH01X3YmuM2RM/pagina.html", "review": "", "content": "<p> <p>Mentre nell’ estate del 1978 tutto il mondo cantava e ballava al ritmo di «Staying Alive» dei Bee Gees, e l’ Italia impazziva per Lucio Battisti e la sua «Una donna per amico» oppure per «Sotto il segno dei Pesci» di Antonello Venditti, noi, i ragazzi della Quinta D dell’ Istituto Tecnico Commerciale Quintino Sella di Torino, sudavamo e pativamo per l’ esame di maturità.  <p> <p>La gente andava al cinema a vedere «Il Cacciatore» e «Un mercoledì da leoni», oppure soffriva davanti alla tivù nel seguire le partite del Mondiale vinto dall’ Argentina e con l’ Italia al quarto posto… e intanto noi preparavamo l’ esame copiando e ricopiando gli appunti di Diritto, di Scienza delle Finanze, o la terribile partita doppia di Ragioneria. Quella partita doppia che mai ci sarebbe servita nella vita lavorativa.<p> <p>Alla fine passammo tutti, ma nemmeno uno di noi realizzò 60/Sessantesimi. Uno scorno e una rabbia terribili. <p> <p>Forse anche per quella ragione ci si è subito persi di vista, o meglio qualcuno ha mantenuto rapporti saltuari e sporadici, ma il gruppo della fatidica Quinta D non si è più ritrovato. Tutti insieme, mai. <p> <p><p> <p><p> <p><p><p><p><p><p> <p><p> <p>Fino allo scoccare dei 40 anni dalla Maturità. Esattamente 40 anni dopo, complici anche i social network che hanno consentito di recuperare indirizzi e telefoni, eccoci di nuovo insieme per una giornata intera e intensa di ricordi, sorprese, feste e ovviamente mangiate. E cosa c’ è di meglio delle Langhe? Ritrovo a Alba e poi su per le vigne e in cantina alla Frazione Annunziata di La Morra. <p> <p><p> <p>Le mille storie da raccontare <p> <p>Quasi irriconoscibili, chi senza capelli, chi inevitabilmente con qualche chilo di troppo, chi è rimasto sempre uguale. Con mille storie da raccontare. Domizio ha girato il mondo e adesso vive e lavora in Cambogia, Sergio fa il magistrato, Beppe il giornalista, Massimo il banchiere, Luigi il commercialista, Rossella la nonna. E poi ci sono Mauro, Franco, Charlie, Giuliana, Anna, Orietta, Margherita alle prese con i prepensionamenti degli istituti bancari dove hanno lavorato in tutti questi anni, Nico fa l’ imprenditore e il presidente di una società di calcio. Insomma, tante vite che si sono srotolate con alti e bassi, con figli e problemi, ma quella che non è mai cambiata è la voglia di stare insieme e fare casino.  <p> <p><p> <p>LEGGI ANCHE: Tutti i racconti di questa rubrica <p> <p><p> <p>E siccome come spesso accade non tutti hanno potuto essere presenti, causa altri impegni, ci siamo concessi un esame di riparazione. A settembre ci ritroveremo ancora. Magari scegliendo un’ altra location, ma con la stessa voglia di stare insieme, di ritrovarsi e mantenerci giovani e speranzosi come eravamo 40 anni fa. Non abbiamo nemmeno 60 anni e quindi c’è tutta la vita davanti per far rivivere i fasti della mitica Quinta D del Quintino Sella. <p> <p><p> <p>*** MANDATECI LE VOSTRE STORIE  <p> <p>Inviatele con 2 fotografie orizzontali di come eravate e come siete a cenadiclasse@lastampa.it: le troverete sulla pagina della Cronaca di Torino de La Stampa e sul profilo Facebook. <p> <p><p> <p> <p> <p> <p> <p><p> <p> <p><p> <p>", "time": "2018-08-13T11:04:12+01:00", "type": "cronaca"}
{"title": "“Le donne dei deportati oggi ci insegnano il senso della comunità”", "url": "https://www.lastampa.it/2019/01/22/cronaca/le-donne-dei-deportati-oggi-ci-insegnano-il-senso-della-comunit-GDxsuF7372iqR1YsPjnKlJ/premium.html", "review": "", "content": "<p> <p>Raccontare la Seconda Guerra Mondiale da un punto di vista per nulla scontato. Quello di chi ha visto deportare il padre, il fratello, il marito o il figlio non per motivi razziali o politici, ma perché ha partecipato a uno sciopero. In tempi in cui non era un diritto, anche se si fermava la fabbrica per motivi più che legittimi, come gli stipendi da fame, i turni massacranti e consecutivi, i troppi incidenti sul lavoro. Oggi per i lavoratori l’opzione di incrociare le braccia è fortunatament... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": " | 22 gennaio 2019", "type": "cronaca"}
{"title": " Noi e il Giappone, l’eterno rifiorire di una fascinazione ", "url": "https://www.lastampa.it/2019/01/20/cronaca/noi-e-il-giappone-leterno-rifiorire-di-una-fascinazione-UsXCYk8pOZWxmW3lZxYFHM/pagina.html", "review": "", "content": "<p> <p>Manga, sushi, aikido, ikebana e zen. C’è qualcosa di inafferrabile nella cultura Giapponese, qualcosa che ci sfiora ma rimane sempre altro da noi. Forse è per questo che la passione per il Sol Levante non conosce tramonto. Attraversa i naturali cicli di declino e rinascita ma sempre più rifiorisce, risplende, ritorna lasciandoci un po’ «Lost in Traslation» come i personaggi del film ambientato a Tokyo: rimane qualcosa che non si lascia afferrare nel cambio di lingua e cultura.<p> <p>Da lunedì al Mao ricomincia, per il terzo anno “Il muschio e la sabbia” il ciclo di appuntamenti dedicati alla letteratura contemporanea giapponese tenuti da Fabiola Palmeri, giornalista e scrittrice grande conoscitrice del Giappone ed è tutto esaurito. Come anche i suoi incontri settimanali al Circolo dei Lettori. La Japan Week di ottobre è stata un successo. La mostra “Giappone fiorito” a Palazzo Cavour continua. A cosa è dovuto il successo del Giappone a Torino? <p> <p>«Quando sono partita io – racconta Palmeri che in Giappone ha vissuto 12 anni, dal 1988 al 2000 – non era di moda. Tutto va a cicli ma in questo momento stiamo vivendo una sorta di nuovo giapponismo, un po’ come quello di fine ’800 con la scoperta dell’arte nipponica. Forse si sono uniti interessi diversi: quelli delle persone che seguono le vie tradizionali, come le arti marziali, alle passioni delle nuove generazioni cresciute con l’animazione giapponese, “Goldrake”, “Occhi di gatto”, “Holly e Benji” e poi quelli più giovani con “Pokémon”, i film di Miyazaki. Il soft power giapponese ha permeato la nostra cultura. Ad esempio nel cosplay il torinese Massimo Barbera ha vinto il premio di migliore al mondo».<p> <p>Come se da più rivoli si fosse formato un fiume di attenzione per il Paese in cui tradizione e tecnologia, passato e futuro si intrecciano in un tempo presente sospeso, vitale e calmo, quasi senza inizio e senza fine.<p> <p>«Un altro motivo – spiega Palmeri – è l’ascesa del turismo: negli ultimi 4 anni i viaggi in Giappone sono aumentati del 20% . Molti vengono da paesi asiatici ma ci sono sempre più viaggi organizzati e offerte low cost per giovani con pass per scoprire Tokyo, Nara, Kyoto e Osaka in Shinkansen. Il Giappone è più o meno grande come l’Italia, è facile da visitare, non è immenso come la Cina». <p> <p>E proprio la Cina è il nuovo modello di Paese in crescita. «La tendenza – spiega Palmeri – è quella di copiare il modello giapponese con la sua crescita fulminea, paradossale perché la Cina è la patria della prima cultura giapponese».<p> <p>Fra le manie per il Sol Levante, al consolidato amore per la cucina si sta affiancando da poco la cultura del tè. E la passione per la letteratura: «Non è un caso – spiega Palmeri – che i maggiori traduttori dal giapponese abitino a Torino: Gianluca Coci, Anna Specchio e Antonietta Pastore».<p> <p>Le mode vanno e vengono, riposano e ritornano. Anche oggi “I ragazzi di Torino sognano Tokyo e vanno a Berlino” come nel film dell’86 di Badolisani. «Negli Anni Ottanta – racconta Palmeri – ascoltavamo i Japan, un gruppo inglese. Quando andavamo in Giappone i giapponesi sapevano tutto di noi e noi niente di loro. Il declino del Giappone è stato all’inizio del 2000 quando anche i giornali hanno spostato i corrispondenti in Cina». Ma non era un vero tramonto, solo una pausa per tornare a splendere. <p> <p>BY NC ND ALCUNI DIRITTI RISERVATI <p> <p> <p> <p> <p> <p><p> <p> <p><p> <p>", "time": "2019-01-20T13:14:26+01:00", "type": "cronaca"}
{"title": " Guarda che musica, ascolta che cinema: la sublime armonia di note e immagini ", "url": "https://www.lastampa.it/2019/01/22/cronaca/guarda-che-musica-ascolta-che-cinema-la-sublime-armonia-di-note-e-immagini-g8h54ITqsdgvwb2PooO39O/pagina.html", "review": "", "content": "<p> <p>La tesi ha forza: ci racconta che il cinema è un gran concerto e che la musica dal vivo ha un palco sul grande schermo. Perchè bisognerebbe contrastarla? È intrigante mettere a testa in giù i generi dello spettacolo e questa è senza dubbio l’arte acquisita alla quinta edizione dal «Seeyousound Torino Music Film Festival», che dal 25 gennaio al 3 febbraio occuperà il Cinema Massimo . «Sarà la nostra casa - ha detto Carlo Griseri, neo direttore alla prima presentazione - E fra i motivi di soddisfazione per come è cresciuto il progetto, c’è l’aumento a 90 proiezioni e la moltiplicazione degli eventi live: una trentina». <p> <p>LEGGI ANCHE: Tutti gli appuntamenti, gli eventi e le mostre a Torino <p> <p>Evviva. Numeri che fanno super felici gli spettatori del festival, un cartellone che ha nel cinema la sua colonna sonora come piace dire al comitato organizzatore, e che ha ideato, fra le novità, una vita a sè del primo piano del Massimo: sarà spazio da aperitivo e dj set con ospiti internazionali, prima e dopo ogni pellicola. Bella idea, chissà che non faccia accendere una lampadina anche dagli altri festival. Ma è all’espansione di Seeyousound che bisogna guardare, perchè, a parte questi dieci giorni, esiste il «Seeyousound Experience», ovvero il rapporto cinema-musica in collegamento con qualunque arte contemporanea e sviluppato in diverse città italiane. È appena nato, inoltre, il «Music Film Festival Network», una rete di festival a carattere musicale - hanno aderito 10 realtà - che sperimenterà scambi di collaborazioni, eventi e pubblici.<p> <p>Come quello che intanto sarà in sala venerdì 25: in apertura alle 21 l’anteprima italiana del documentario-tributo alla vita notturna berlinese «Symphony of Now» di Johannes Schaff, presentato a Berlino: inaugura la serata il musicista della scena elettronica, anche nel film, Alex Do. E Berlino è al centro con un focus a tema, altra novità: per le celebrazioni del trentennale della caduta del Muro. Con film, videoclip e incontri «in viaggio» nella Germania degli Anni Ottanta. <p> <p>Per il concorso sono state varate due sezioni, «Long Play Feature» con 44 titoli di cui 21 anteprime italiane, e «Long Play Doc» con 6 lungometraggi di finzione e 6 documentari musicali tra le migliori produzioni internazionali. Saranno in gara anche i corti con «7Inch» e i 20 videoclip selezionati per «Soundies»: artisti e progetti trasversali, fra cui il ritorno sulle scene dei Subsonica. <p> <p>Parallelamente si srotoleranno le rassegne, a cominciare da «Rising Sound», la piattaforma che più entra nei temi sociali, nelle lotte per i diritti: fra i titoli avrà «Scream for me Sarajevo» di Tarik Hodzic, che ricorda il concerto degli Iron Maiden durante l’assedio della città negli Anni’90; e «Ethiopiques - Revolt of the soul» , la rivoluzione di un gruppo di jazzisti etiopi negli Anni 50. Ci saranno poi i 13 film scelti da Griseri per «Into the groove» e tutti hanno una particolarità: nessuna replica, un evento ogni proiezione. Fin dalla pellicola dedicata a Piazzolla, che trasformerà il Massimo in una milonga; procedendo su «Whitney» del regista Premio Oscar Kevin MacDonald, sull’esistenza contrastata di Whitney Houston. La rassegna porterà al festival la band ligure Ex-Otago grazie al film di Paolo Santamaria «Siamo come Genova», la punk band torinese Franti con una live session per il film «Acqua Passata» di Claudio Paletto e i Truzzi Broders protagonisti del doc «Una canzone finale». Non ultima, la reunion del collettivo datato 2004 «Song With Others Strangers» che farà stare sotto il cielo del Massimo, Manuel Agnelli e Rodrigo d’Erasmo degli Afterhours, Marta Collica, Giorgia Poli, John Parish, Stef Kamil Carlens e Steve Wynn: per la prima volta vedranno il doc sul loro tour del 2010 girato da Vittoria Buongiorno, ancora inedito. <p> <p>BY NC ND ALCUNI DIRITTI RISERVATI <p> <p> <p> <p> <p> <p><p> <p> <p><p> <p>", "time": "2019-01-22T09:06:02+01:00", "type": "cronaca"}
{"title": "L’iscrizione annullata di Giulietta e Marisa al liceo Cavour per le leggi razziste a cui nessuno si oppose", "url": "https://www.lastampa.it/2019/01/22/cronaca/liscrizione-annullata-di-giulietta-e-marisa-al-liceo-cavour-per-le-leggi-razziste-a-cui-nessuno-si-oppose-axZFj6KaBwg4DZR8JI8f0N/premium.html", "review": "", "content": "<p> <p>«Ci arrivò addosso come un fulmine, come un terremoto catastrofico: eravamo del tutto impreparati. Sembra tuttora incredibile che le cose siano andate così, che prima non abbiamo avuto nessuna paura, nessun sospetto...». È tratto da questo passo di «Una famiglia ebraica tra le due guerre», di Luciana Nissim Momigliano, 1989, «Come un fulmine», il titolo della piccola ma efficace mostra che fino a maggio sarà visitabile nella biblioteca del liceo Cavour, in corso Tassoni15: leggi razziali ma non solo. Il professor Francesco Russo, raccogliendo il testimone dal lavoro avviato nello scorso anno scolastico dal professor David Sorani, ha coordinato la ricerca realizzata da studenti del liceo classico e del musicale sia della sede centrale sia... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": " | 22 gennaio 2019", "type": "cronaca"}
{"title": " Warhol e le sue muse, un racconto a due voci ", "url": "https://www.lastampa.it/2019/01/22/cronaca/warhol-e-le-sue-muse-un-racconto-a-due-voci-sGpa5lpy5gY73TayINIjjJ/pagina.html", "review": "", "content": "<p> <p>Andy Warhol ha probabilmente scattato le più brutte foto di Hélène Rochas eppure è quello il ritratto che oggi la definisce: una donna senza tempo, talmente abituata a essere bella da aver voglia di altro, così intrisa di fascino da dettarlo a prescindere. <p> <p>Una delle quattro serigrafie uscite dalla polaroid di Warhol è da oggi in mostra al museo di Rivoli: un prestito, un’anticipazione, una storia in due atti che parla di muse. La signora Rochas, modella, illustre moglie di un noto stilista, signora dei profumi e sinonimo di eleganza e «The Poet and His Muse», gioco di specchi tra l’anima della factory e la metafisica di De Chirico. Corto circuito tra manichini e poster.<p> <p>LEGGI ANCHE: Tutti gli appuntamenti, gli eventi e le mostre a Torino <p> <p>Due quadri della collezione Cerruti, per anni meraviglia più che privata e a breve parte del polo museale di Rivoli. I due quadri, esposti dal 22 gennaio al Castello, sono una sbirciatina di quel che sarà e non sono neppure la prima, si sono già visti veri De Chirico, come assaggio, ma questi due lavori firmati Warhol si portano dietro un passato conosciuto, raccontano bene come si è formata una collezione iniziata nel 1918 e mai diventata ossessione, ma sempre rimasta raffinata ricerca. Di un altro pezzo, di un altro capitolo del racconto. Quadri e pure voci che Francesco Federico Cerruti ha custodito per anni e ora si svelano quasi da sole con la complicità di Rivoli.<p> <p>Va dove ti porta la polaroid<p> <p>Il giorno in cui madame Rochas è entrata nello studio di Warhol, lui doveva fotografare il cane di Yves Saint Laurent, non era troppo schizzinoso sui soggetti, altrimenti non avrebbe esaltato la zuppa in scatola. Il bulldog Moujik è uscito dalla scaletta, ha dovuto aspettare qualche anno per essere immortalato perché la serie «Vanity Portraits» dava di continuo nuovi spunti. Tra una data rinviata e un’idea cambiata, arriva il turno di Hélène. È il 1974 e lei è già direttrice dell’impero Rochas, amica dello stilista francese Saint Laurent e del suo socio Pierre Bergé, i due tramiti. Artista ed ex modella si conoscono già e si piacciono, lei è allenata a lanciare sguardi, lui abituato a schivare il meglio. Warhol segue la base delle polaroid e quelle escono a ripetizione come le combinazioni delle slot machine. Lui pesca una simbiosi tra il vestito e l’espressione, in pratica la vita di madame Rochas.<p> <p>«The Poet and His Muse» arriva otto anni dopo e non ha bisogno di intesa, è un omaggio a un maestro che secondo Warhol ha svelato la serialità, la continua variazione di uno stesso soggetto: «De Chhirico considerava la ripetizione un mezzo per esprimersi. Probabilmente è questo che abbiamo in comune. Lui ripeteva regolarmente anno dopo anno, io nello stesso giorno nello stesso dipinto». E Cerruti voleva entrambe le sfumature, entrambe le storie che oggi entrano in circolo e si portano dietro il loro mondo a colori vivaci, a notti sfocate, a successi smaglianti. Tinte forti della pop art. <p> <p>La villa di Cerruti<p> <p>La raccolta di Francesco Federico Cerruti, gelosamente custodita e nascosta in una villa vicino al Castello di Rivoli, per anni è rimasta inaccessibile. I due Warhol sono parte di questo tesoro, frutto di una ricerca durata circa 70 anni e iniziata con l’acquisto di un disegno del 1918 di Kandinsky. Un percorso che rispecchia la personalità schiva, silenziosa e austera di un uomo appassionato spinto dal desiderio di custodire la bellezza. Cerruti ha collezionato tesori e ha dormito una sola notte nella villa-museo pensata per proteggerli. Passava a contemplare l’arte accumulata e poi la lasciava lì. È morto nel 2015 e il Castello di Rivoli ha ereditato la curatela e la conservazione. Dopo due anni di restauro, il 29 di aprile, la Villa diventerà parte del museo diretto da Carolyn Christov-Bakargiev e aprirà al pubblico. Saranno visite su prenotazione e a numero chiuso, ma per la prima volta i fondi d’oro medievali, i maestri rinascimentali come Dosso Dossi e Pontormo (strappato agli Uffizi) o Tiepolo, le opere di Modigliani, Bacon e Giacometti saranno visibili e godibili. Francesco Federico Cerruti, nato a Genova nel 1922 e torinese d’adozione, ha fatto fortuna importando dagli Stati Uniti la rilegatura dei libri senza cuciture.<p> <p><p> <p>BY NC ND ALCUNI DIRITTI RISERVATI <p> <p> <p> <p> <p> <p><p> <p> <p><p> <p>", "time": "2019-01-22T09:02:30+01:00", "type": "cronaca"}
{"title": " Non è un pianoforte qualsiasi se a suonarlo è Zimerman ", "url": "https://www.lastampa.it/2019/01/23/cronaca/non-un-pianoforte-qualsiasi-se-a-suonarlo-zimerman-oYrqVObETM15hMN8pqzXJN/pagina.html", "review": "", "content": "<p> <p>Stavolta Krystian Zimerman non arriverà con il suo pianoforte. Il musicista polacco, considerato uno dei maggiori pianisti viventi, non si separa mai dal suo strumento portandolo con sé in tournée in tutto il mondo e accordandolo personalmente. Stasera all’Auditorium Giovanni Agnelli sarà senza il suo fedele compagno a causa di un disguido tecnico e, ospite del Lingotto all’interno della stagione dell’Unione Musicale, si accomoderà davanti a uno Steinway. «Solitamente i pianisti sono assoggettati allo strumento che trovano – spiega il professor Giorgio Pugliaro, direttore artistico dell’Unione Musicale -. Per Zimerman, invece, il rapporto con il pianoforte è vitale, quasi simbiotico». Tant’è che all’ultima esibizione torinese, avvenuta nel 2016 sempre nella sala di via Nizza, lo si era visto presentarsi con il suo fidato strumento. <p> <p>LEGGI ANCHE: Tutti gli appuntamenti, gli eventi e le mostre a Torino <p> <p>«Solitamente il maestro arriva con un furgoncino nel quale è custodito il pianoforte – racconta -. Quella volta giunse alle tre di notte, dopo un viaggio piuttosto estenuante, con la richiesta, del tutto comprensibile anche se non facilissima da realizzare, che a quell’ora ci fosse un posto con una temperatura di 24 gradi dove mettere il furgone. Esaudire il suo desiderio fu complicato però, grazie anche alla comprensione dei Vigili del Fuoco del Lingotto, riuscimmo a farcela». Una richiesta del genere potrebbe apparire inconsueta o forse esagerata, ma per un musicista rappresenta una questione di estrema importanza. <p> <p>«Lo strumento è fondamentale per qualsiasi artista – prosegue -. Ancor più per uno che ha una cura così straordinaria del suono, suono che lui sa rendere trasparente e pieno al tempo stesso, delicato e avvolgente». Così per l’esibizione di oggi la scelta del pianoforte è stata accurata. «Suonerà uno strumento di Fabbrini che è il più importante rappresentante della Steinway in Italia – dice ancora -. Soprattutto, ha alcuni tecnici molto preparati tra cui Antonino Rappoccio che seguirà il maestro. Siccome Zimerman ne sa tantissimo sullo strumento, un normale tecnico non sarebbe stato in grado di comprendere le sue esigenze».<p> <p>Il musicista potrà quindi rendere al meglio il programma pensato appositamente per l’appuntamento torinese. «Il recital affonda le radici nel repertorio romantico – conclude Pugliaro -. Se la seconda parte sarà occupata dai 4 Scherzi di Chopin, nella prima ci sarà un pezzo di non frequentissima esecuzione ma assolutamente straordinario qual è la “Sonata op. 5” di Brahms. Questi sono due tra gli autori preferiti da Zimerman e ci saranno tutte le condizioni per un concerto memorabile».<p> <p>BY NC ND ALCUNI DIRITTI RISERVATI <p> <p> <p> <p> <p> <p><p> <p> <p><p> <p>", "time": "2019-01-23T08:30:34+01:00", "type": "cronaca"}
{"title": " I tesori nascosti dei musei privati: segreti e consigli dei collezionisti ", "url": "https://www.lastampa.it/2019/01/23/cronaca/i-tesori-nascosti-dei-musei-privati-segreti-e-consigli-dei-collezionisti-0uvucAv7G0i3pNfbcO4BmN/pagina.html", "review": "", "content": "<p> <p>C’è chi trasforma la propria abitazione pur di far spazio alle opere d’arte che colleziona, chi ama fiutare il talento al di là del profitto e chi ricerca l’investimento giusto con l’occhio attento alle quotazioni. Il collezionista d’arte di oggi è, molto probabilmente, tutte e tre queste cose insieme. Di certo non è solo un compratore che ha qualche pezzo pregiato o un paio di capolavori appesi alle pareti del salotto. È una figura centrale per tutto il sistema arte, gira il mondo, ricerca, studia, approfondisce. Le sue scelte influenzano il mercato e anche i circuiti museali ne sono ispirati. <p> <p>LEGGI ANCHE: Tutti gli appuntamenti, gli eventi e le mostre a Torino <p> <p>Ma come si diventa collezionisti? La risposta è consegnata a tre importanti operatori privati del nord Italia che oggi alle 18,30 intervengono al Museo Ettore Fico in via Cigna 114 nel contesto della mostra «100% Italia». Giuseppe Innaccone di Milano, Giorgio Fasol di Verona e Eva Brioschi curatrice della collezione La Gaia di Busca, nel Cuneese, raccontano come si sono appassionati all’arte e quali sono state le più significative esperienze nel loro percorso da collezionisti. «Il collezionismo privato è un tesoro importante per il patrimonio italiano - spiega il direttore del Museo -. Ci sono migliaia di opere e autentici capolavori. Consistenti musei privati spesso celati agli occhi del pubblico. Una ricchezza culturale tutta italiana che finché sarà sul nostro territorio renderà possibile iniziative uniche e speciali come la mostra “100% Italia”». Il progetto voluto e curato dal Mef, che si concluderà il 10 febbraio, conta solo opere private: seicento capolavori distribuiti in sette sedi tra Torino, Biella e Vercelli, ognuna dedicata a precise correnti artistiche. Un percorso espositivo che propone più livelli di lettura: cronologico in cui le opere si susseguono anno dopo anno, esplorativo di movimenti ed estetiche che si sono avvicendati, ed esaustivo per la compiutezza del percorso storico artistico.<p> <p>«I maggiori collezionisti italiani - dice Busto - si trovano nel nord. Capofila, le grandi città come Milano, Bologna, Venezia e non ultima Torino». Tante piccole realtà di provincia però dischiudono altrettanti tesori. Ad esempio nel cuneese i coniugi Bruna e Matteo Viglietta hanno creato «uno spazio museale di 3 mila metri quadri per dare una casa alla loro vastissima collezione» dice Eva Brioschi, storica e curatrice della collezione La Gaia il cui nome deriva da quello di una pernice di montagna, a testimonianza della passione venatoria del proprietario. Conta 2 mila opere, collezionate in 40 anni di attività: il suo cuore affonda negli anni 60, 70, è minimal, concettuale, ha un nucleo importantissimo di opere d’arte povera. Alcune rappresentano la collezione permanente del museo e sono uniche, come per esempio il «Lanciamissili» di Pino Pascali. I Viglietta furono tra i primi ad acquisire una video-installazione di Steve McQueen, intuendone il talento molto prima che si affermasse come regista e artista internazionale.<p> <p>BY NC ND ALCUNI DIRITTI RISERVATI <p> <p> <p> <p> <p> <p><p> <p> <p><p> <p>", "time": "2019-01-23T11:25:06+01:00", "type": "cronaca"}
{"title": " Finocchiaro: “Il mio Teseo è ironico, ma all’Italia di oggi manca il senso dell’umorismo” ", "url": "https://www.lastampa.it/2019/01/23/cronaca/finocchiaro-il-mio-teseo-ironico-ma-allitalia-di-oggi-manca-il-senso-dellumorismo-ebrIVWeJkPqYDf3DmSvGRM/pagina.html", "review": "", "content": "<p> <p>Certo che sarà anche «la donna invisibile», ma la condivisione del palco con il fior di danzatori che si muovono sulle coreografie del francese Hervè Koubi, deve aver messo le ali sotto il mantello di Angela Finocchiaro.<p> <p>LEGGI ANCHE: Tutti gli appuntamenti, gli eventi e le mostre a Torino <p> <p> «Un tripudio di giovani artisti - dice l’attrice ridendo e strizzando gli occhi azzurri, mentre è a Gorizia sul set della fiction di Rai 2 «Volevo fare la rockstar» di Matteo Oleotto - Loro sono le creature». In che senso? «Le creature del labirinto del Minotauro, s’intende». <p> <p>Già, si intende il mostro che Teseo deve combattere, ma nello spettacolo scritto dalla Finocchiaro con Walter Fontana e Cristina Pezzoli «Ho perso il filo», il fatto non sussiste. Invece arriva la storia rimescolata del mito domani e venerdì alle 21 al Teatro Colosseo.<p> <p>Allora, la scena fra teatro e danza è la rivincita dell’eroina delle over 50, che ha fatto morir dal ridere nella riedizione della «Tv delle ragazze»?<p> <p>«Sono diversi spettacoli che lavoro in compagnia ed è un gran divertimento. In questo caso mi sono buttata sulla danza, con ballerini che passano dalla break dance a movimenti da arti marziali: strepitosi. Fanno ballare anche me! Però non parlano, sono le creature dispettose che mi fanno precipitare in un gioco dell’oca. E mi dimostrano che non posso essere un eroe».<p> <p>No, nemmeno delle donne non più guardate/desiderate?<p> <p>«Quel vestitino lì, me lo terrei, può servire. Le donne attuali non hanno nessuna intenzione di essere messe da parte, e accade anche agli uomini, ma noi vogliamo parlare solo del genere femminile. Le donne non spariscono più come prima, un tempo dopo la menopausa si buttavano via. Oggi, magari con fatica, continuiamo a sentirci donne a tutte gli effetti. Ci facciamo coraggio». <p> <p>Ma il suo personaggio nello spettacolo non c’entra con Arianna e il suo filo, vero?<p> <p>«Comincio raccontandomi al pubblico come moderno Teseo, ma appena supero il sipario, lui sparisce. Per creare il testo siamo partiti da ciò che oggi ci fa vergognare. E allora il mio animo incavolato entra in temi seri: ragioniamo sull’amore, sui figli, la solidarietà mancata, le coabitazioni religiose».<p> <p>E chi vorrebbe essere?<p> <p>«Un eroe, capace di salvare il mondo e pieno di coraggio, ma devo fare i conti con la realtà. Che sono le creature, mi impediscono di fare ciò che voglio, mi sconvolgono e mi tolgono l’armatura lasciandomi quasi in mutande praticamente. Con una scenografia potente, apparirà però il labirinto».<p> <p>Beh, un po’ si perderà ?<p> <p>«No, ritrovo la strada. La comicità permette di parlare di cose serie e poi di chiudere con leggerezza».<p> <p>Tanto che Virginia Raffaele quest’anno è con Bisio alla conduzione di Sanremo: andranno alla grande?<p> <p>«Una coppia pazzesca! E Virginia è molto brava».<p> <p>Lei non ci starebbe sul palco dell’Ariston?<p> <p>«Non ho la competenza, sarebbe interessante ma la conduzione è un mestiere molto preciso. Vale per tutto, anche per i libri: perchè tutti pensano di avere un animo da autore?».<p> <p>Sicuro non sono tante le donne con sensibilità comica che sfonda: quanto è difficile il suo mestiere, oggi più di trent’anni fa?<p> <p>«Vero, trent’anni fa la televisione, ad esempio con “La tv delle ragazze”, ebbe intelligenza e lungimiranza creativa: noi prendevamo in giro ciò che sta accadendo ora. E anche l’operazione per celebrare il trentennale, ha visto le autrici abbandonare qualunque nostalgia e rilanciare. Ecco, questo permette ai comici di crescere, provarsi, avere uno spazio esplorativo. Ma è necessario anche equilibrio nel voler far sentire tutte le voci, tutti i punti di vista. Una volta esistevano anche i palcoscenici dove mostrarsi, non era la tv il primo approdo».<p> <p>Questo vale per tutti, non soltanto per le donne.<p> <p>«Per le donne avremmo bisogno di trasmissioni con piglio di genere. Ma a lei sembra che l’Italia stia coltivando il senso dell’umorismo? E parliamo di ironia per essere gentili». <p><p><p> <p>NC ND ALCUNI DIRITTI RISERVATI <p> <p> <p> <p> <p> <p><p> <p> <p><p> <p>", "time": "2019-01-23T08:30:33+01:00", "type": "cronaca"}
{"title": " “Non dimenticare”, i volti si sciolgono ma è vietato girarsi dall’altra parte ", "url": "https://www.lastampa.it/2019/01/23/cronaca/non-dimenticare-i-volti-si-sciolgono-ma-vietato-girarsi-dallaltra-parte-AKqMfQguqSoDcWBhlU7kSM/pagina.html", "review": "", "content": "<p> <p>Quel che è chiaro, definito, è difficile da guardare e quel che si disfa e si confonde, ancora, davanti ai nostri occhi è così esplicito da gridare. Di certo non ci si può girare dall’altra parte.<p> <p>«Non dimenticare», più che un titolo, un obbligo e non è l’imperativo a dettare l’urgenza del doppio appuntamento preparato dalla Fondazione Mario Lattes, ma la fermezza con cui la storia si racconta. La brutalità della persecuzione, i segni delle unghie sui vagoni dei treni chiusi ermeticamente per togliere l’aria all’esistenza in «Deportati» (1959) o la faccia che perde i propri connotati, l’umanità che si scioglie nel «Velo di Veronica» (1967), due dei diciassette quadri di Lattes esposti allo Spazio Don Chisciotte e due pezzi di un dolore insanabile.<p> <p>LEGGI ANCHE: Tutti gli appuntamenti, gli eventi e le mostre a Torino <p> <p> Il posto porta il nome della galleria romana inaugurata proprio con una personale di Mario Lattes nel 1962, con presentazione di Moravia: è un luogo dove la memoria è sempre centrale, dove si parte per forza dal ricordo, dove non si ignora niente e di certo non si scansano le eredità. Nemmeno quelle terribili da gestire.<p> <p>«Il massacro» (1958) dice tutto quello che serve: volti scassati e mescolati e mani enormi che si sporgono a cercare un rifugio che non esiste, una pietà che è morta. Le stesse mani dei bambini rinchiusi nei lager, un carboncino senza data sicura e con una gravità totale o quelle enormi, deformi, del «Rabbino», disegno del 1959. La mano destra di Dio, ma qui le dita sono incastrate, dovrebbero alzarsi al cielo in preghiera e restano inermi quanto le figure avvolte nel fumo nelle due tempere della serie «Compianto». Questo chiede la mostra: rispetto per i defunti e per chi ha perso l’esistenza, l’anima, la famiglia, per chi è rimasto, espropriato di qualsiasi identità e chi è partito per non tornare o per riemergere da un inferno impossibile da spegnere. Tormenti diventati opere e giorni spezzati ricostruiti dal liceo Gioberti, quello che frequentava Lattes quando le leggi razziali lo hanno escluso e quello che oggi, con alunni e insegnanti, ha rimesso insieme i pezzi mancanti.<p> <p>Il trionfo dell’orrore<p> <p>Si parte da un laconico verbale, da una prova ed è assurdo che nel 2019 serva comunque una porta eppure è meglio che sia così. Meglio leggere il corsivo preciso del documento datato 15 settembre 1938: «Divieto di iscrizione per gli studenti stranieri ebrei»,la nazionalità acquisita dalla nascita si cancella per decreto. Seguono le schede personali, barrare la casella «se iscritto alla comunità israelitica». Una pagella senza voti dove la buona condotta la decide il destino, il cognome che porti e che Franco Foà cambia per remare contro il razzismo. Entra al Gioberti in V ginnasio come Franco Bernardi, usa le origini materne e inizia a sentirsi costantemente in pericolo. E in colpa. Non c’è fuga nemmeno per chi si salva.<p> <p>Alda Beer è in IV quando viene sbattuta fuori, due compagne di classe continuano a frequentarla, le altre la cancellano. Qualcuna la consegna e lei scappa per anni. Fino a tornare sui registri dell’università a pace firmata. Vera Debenedetti invece sfuma come le figure di Lattes, esce dal liceo e perde i contorni. Giuseppe Morpurgo viene da Ancona, si è laureato a Firenze e insegna al Gioberti, professore di latino e italiano, uno che ha firmato testi scolastici solo che in quegli anni miserabili la banale invidia si mescola alla catastrofe e un collega approfitta dell’orrore per sostituire i suoi scritti ai propri. Che trionfo. <p> <p>Domande impossibili<p> <p>Mario Lattes nel 1938 ripete la IV ginnasio e lì resta incastrato. Viene allontanato, lascia Torino dopo i bombardamenti del 1943 e diventa interprete delle truppe alleate e a guerra finita prende il diploma, si laurea con una tesi sul ghetto di Varsavia. Anche lui deviato dalla storia nel bel mezzo del liceo, anche lui ripreso dai fili messi insieme dagli studenti di oggi. Ragazzi che hanno ascoltato i fantasmi.<p> <p>La mostra dedicata alla memoria si lega a quel che resta, voci rimesse in circolo da adolescenti che hanno guardato le foto di chi li ha preceduti e si sono fatti la domanda impossibile: «Cosa avrei fatto io?». L’unica risposta che può dare il presente sta negli sguardi di chi si scioglie sulle tele di Lattes, sta nelle lettere, nei nomi, nelle pietre di inciampo, nelle dediche struggenti, nel potere dei racconti arrivati fino a qui. E una manciata di questa vita da trattenere sta allo Spazio Don Chisciotte.<p> <p> <p> <p> <p> <p><p> <p> <p><p> <p>", "time": "2019-01-23T08:30:33+01:00", "type": "cronaca"}
{"title": " L’addio straziante in una lettera buttata dal treno in corsa ", "url": "https://www.lastampa.it/2019/01/23/cronaca/laddio-straziante-in-una-lettera-buttata-dal-treno-in-corsa-uHluGQL1jiGIQuNbPKfrlM/pagina.html", "review": "", "content": "<p> <p>Abramo e Rosa Segre, figli di Adolfo e di Ernesta Sacerdote, erano nati a Chivasso, lui nel 1920, lei nel 1922. Entrambi studenti dell’istituto Domenico Berti finirono ad Auschwitz, lei uccisa all’arrivo, nel dicembre 1943, senza neppure essere immatricolata, lui nel febbraio 1945 in un luogo ignoto. Era stato un debitore della ditta nella quale Abramo era impiegato come contabile a denunciarlo. L’arresto dei due giovani e della madre era avvenuto nella loro città. Da ieri, giorno di posa delle 15 nuove pietre d’inciampo torinesi, i loro nomi e la sintesi delle loro brevi vite, sono incisi su due targhette d’ottone che l’artista Gunter Demnig ha incastonato davanti alla loro scuola, in via Duchessa Jolanda 27 bis. La richiesta di ricordare Abramo e Rosa è arrivata al Museo Diffuso della Resistenza e della Deportazione proprio dall’istituto dove i fratelli avevano studiato.<p> <p>LEGGI ANCHE: Tutti gli appuntamenti, gli eventi e le mostre a Torino <p> <p> Abramo concluse il ciclo, Rosa fu espulsa dopo l’entrata in vigore delle leggi razziali. La loro vicenda è emersa grazie alle ricerche condotte da alcune classi di studenti, iniziate nell’archivio storico scolastico. «Siamo partiti dai cognomi - ricorda la professoressa Eva Vitali, che ha collaborato con le colleghe Paola Gazzi ed Elena Peyrani -, abbiamo trovato nei registri la presenza di alcuni allievi ebrei e ci siamo concentrati in particolare su questi fratelli. Siamo andati in cerca delle loro tracce all’Archivio Terracini della Comunità Ebraica. Lì gli studenti hanno potuto leggere una lettera scritta da Abramo alle Nuove, dove i fratelli con la madre erano stati rinchiusi prima di essere trasferiti a San Vittore e poi dal binario 21 ad Auschwitz. In quella lettera, ancora piena di speranza, Abramo chiedeva di mandare loro del cibo. Un secondo scritto, una lettera-testamento, Abramo la scrisse all’amica Lucia Bracco e riuscì a buttarla dal convoglio della deportazione». <p> <p>Alla prima parte di quella lettera, fortunosamente arrivata a destinazione, Abramo aveva consegnato il suo addio alla vita, agli amici. Nella seconda, aveva riportato un dettagliato rendiconto del denaro che la ditta nella quale lavorava ancora gli doveva. A destinazione, Abramo fu registrato con la matricola 168019 e messo ai lavori forzati. Per le due donne la fine avvenne molto probabilmente all’arrivo del convoglio. «Nell’incertezza, l’anagrafe di Chivasso ha registrato Rosa come deceduta il giorno della partenza del convoglio, il 6 dicembre ’43», spiega Eva Vitali. «Per i ragazzi questo lavoro è stato molto coinvolgente. Per quelli che hanno fatto la scoperta due anni, lo è stato particolarmente. Ma tutto il percorso è stato importante: trovare tracce di Lucia Bracco, incontrare alcuni famigliari della madre». Ieri mentre Demnig lavorava con il cemento per fissare nella pietra le due targhe, intorno c’era una folla di studenti, di professori, il preside Jeanclaude Arnaud e insieme a loro la nipote di una cugina di Ernesta Sacerdote, il sindaco di Chivasso. Sulla vicenda di Rosa ed Abramo la professoressa Gazzi ha curato l’allestimento dello spettacolo «1938-1943. Rosa Segre, dalle speranze al nulla» che gli allievi del Berti vedranno in queste mattine al Teatro Sant’Anna di via Brione 40. Per il pubblico è in programma una rappresentazione domani alle 20,30 (prenotazioni entro oggi a info@fondazione cdf.it). <p> <p>BY NC ND ALCUNI DIRITTI RISERVATI <p> <p> <p> <p> <p> <p><p> <p> <p><p> <p>", "time": "2019-01-23T08:30:33+01:00", "type": "cronaca"}
{"title": " Quando il dialogo tra Italia e Francia lo riaprì Bartali ", "url": "https://www.lastampa.it/2019/01/24/cronaca/quando-il-dialogo-tra-italia-e-francia-lo-riapr-bartali-O3b3P7AYOZyJFLorEyrnhO/pagina.html", "review": "", "content": "<p> <p>In tutta la carriera vinse tre Giri d’Italia, due Tour de France e un gran numero di classiche, ma la tappa più importante della sua vita fu la Firenze-Assisi. Gino Bartali la corse più e più volte, tra il 1943 e il 1944. 185 chilometri tra andata e ritorno, pedalando con il cuore in gola, cercando di evitare i posti di blocco nazifascisti. Fingeva di allenarsi, ma all’interno dei tubolari della bici nascondeva documenti d’identità falsi, destinati alle famiglie ebree di Firenze. Quelle sue interminabili staffette avrebbero consentito 800 espatri, salvando altrettante vite. <p> <p>LEGGI ANCHE: Tutti gli appuntamenti, gli eventi e le mostre a Torino <p> <p>A questo aspetto meno noto della vita del campione è dedicato il libro «Gino Bartali. Una bici contro il fascismo» (Baldini+Castoldi) che il suo autore, il giornalista Alberto Toscano, presenterà domani pomeriggio al Circolo della Stampa, insieme ai colleghi Tarcisio Mazzeo e Darwin Pastorin.<p> <p>Di queste sue imprese extra-sportive (per le quali rischiò la vita), Bartali non parlò mai, nemmeno in famiglia. «Riteneva di aver fatto semplicemente il suo dovere», spiega Toscano. «Aveva l’impressione che parlandone si sarebbe guadagnato la gloria sulle spalle di chi aveva sofferto. Come amava dire, “certe medaglie si appendono all’anima, non alla giacca”».<p> <p>Dal 2013 il nome di Bartali è scolpito nel marmo del Mausoleo della Memoria a Gerusalemme. E proprio da lì è partita l’ultima edizione del Giro d’Italia, in onore del campione. Un’operazione discussa e non facile. «Gli organizzatori del Giro hanno fatto bene ad accettare la proposta di Israele, stato che l’Italia riconosce da sempre», riflette il politologo. «Al contempo sono stati saggi a evitare che la corsa attraversasse la Cisgiordania e i territori che non erano israeliani prima della Guerra dei sei giorni. L’iniziativa doveva essere ciò che è stata: un omaggio a Bartali, non un elemento di divisione».<p> <p>Da trent’anni Toscano vive a Parigi. Da lì non ha mai smesso di raccontare l’Italia con articoli, saggi, mostre. Per questa sua nuova fatica letteraria ha scelto di uscire anche con un’edizione francese, per divulgare questa vicenda sconosciuta oltralpe. Che poi sarà vero che ai francesi «le balle ancora gli girano»? «Di certo gli giravano nel dopoguerra. Non avevano digerito l’aggressione di Mussolini del giugno 1940 a un Paese già sconfitto dai nazisti. Il senso di rancore nei nostri confronti durò per diversi anni e l’Italia e i suoi prodotti vennero messi al bando. La vittoria di Bartali al Tour de France del 1948 li fece sì infuriare, ma consentì anche di voltare pagina e di riaprire un dialogo tra i due Paesi. Oggi quel dialogo è in crisi e le polemiche e gli insulti alla Francia da parte di alcuni politici italiani di certo non aiutano. Ci sarebbe un gran bisogno di persone determinate e di buona volontà. Gente di speranza e coraggio come Gino Bartali». <p><p><p> <p>Palazzo Ceriana Mayneri, c orso Stati Uniti 27 , domani alle 17,30  <p> <p>BY NC ND ALCUNI DIRITTI RISERVATI <p> <p> <p> <p> <p> <p><p> <p> <p><p> <p>", "time": "2019-01-24T08:43:35+01:00", "type": "cronaca"}
{"title": " Coperti di pop corn, colorati e invasi dalle foglie: la realtà cambia forma per svegliarci ", "url": "https://www.lastampa.it/2019/01/24/cronaca/coperti-di-pop-corn-colorati-e-invasi-dalle-foglie-la-realt-cambia-forma-per-svegliarci-ep0zuap18jqMnM77JnERpM/pagina.html", "review": "", "content": "<p> <p>«Guardo gli asini che volano nel ciel» e forse non ci starebbe male la voce di Ollio (e neanche quella di Alberto Sordi) diffusa per le sale di Camera, centro italiano per la fotografia e sede della prima mostra antologica di Sandy Skoglund.<p> <p>In «Visioni Ibride», curata da Germano Celant, volano i pesci e le foglie dentro gli uffici e le caramelle, i pop corn, è un continuo vedere quello che non dovrebbe essere e invece c’è. <p> <p>LEGGI ANCHE: Tutti gli appuntamenti, gli eventi e le mostre a Torino <p> <p>Amori atomici, gatti radioattivi e bambole piallate dai ferri da stiro. Effetti collaterali di un mondo diventato tanto complesso da aver bisogno di nuovi linguaggi. Questa signora americana ha speso un’intera carriera a inventarne uno, Skoglund usa la fantasia come codice, ma non come dimensione perché le sue messe in scena raccontano fatti reali che hanno smesso di rispondere a definizioni classiche . Sono visioni che escono dalle pubblicità e hanno un’origine precisa, le pagine dedicate al cibo da «Harper’s Bazaar» negli Anni Ottanta, sfogliate dentro tavole calde.<p> <p>Il fascino del grigio<p> <p> Il cibo che ronza nelle foto di Skoglund è figlio di quello colorato artificialmente per essere più attraente sui giornali. Il pop corn è quello che prima di ricoprire famiglie intere si è appiccicato negli angoli dei bar, sulle poltrone dei cinema. Ritratti di provincia negli Usa travolti da un consumismo colorato per iniziare, ma poi società di ogni nazione travolta dalla plastica, distratta dall’artificiale, tradita dalla natura. L’essere umano che impara a vivere con animali e cose, che procede sempre per accumulo fino a essere ricoperto da quello che possiede, contaminato dai suoi stessi esperimenti. Critica e intesa nello stesso scatto ed è questo che ti dà l’idea di fluttuare in un universo altro che non né sogno né incubo, solo una stanza inesplorata. È dedicata a chi si sa spingere oltre il primo sguardo, a chi ha il coraggio di alzare i coperchi e guardare al di là della forma. Qualcuno che sa dedicare dieci anni allo stesso soggetto e dopo aver usato tinte acide, strati multicolori per dare un’anima alla contemporaneità, trova un rarefatto grigio per definire l’inverno.<p> <p>L’essenza di un fiocco di neve<p> <p>«Winter» è un’installazione, la foto con i fiocchi digitali montati e smontati in centinaia di tentativi prima di diventare schermo, filtro e i lì vicino i gufi. Protettori di un angolo immobile. Sembra un inverno da letargo, dopo aver esposto persone invase, ricoperte, trasformate, Skoglund mostra una persone che si ritirano, si allontanano: «L’inverno è una sensazione, è carico di aspettativa e di inquietudine, si ha sempre l’impressione che duri molto, ci si prepara ad affrontarlo».<p> <p> L’inaugurazione nel giorno della prima nevicata dell’anno è una coincidenza che quasi giustifica l’attesa, come se il momento perfetto fosse questo: dopo aver scartato idee e materiali, fatto e rifatto dettagli, «i fiocchi sembravano stelle, mi deprimevano, li ho studiati... la composizione, la dimensione, le motivazioni scientifiche per la loro struttura». Somiglia a un’ossessione, invece è proprio l’inverno che ha ritmi lenti, passi cauti e necessità precise. Non si va all’avventura in mezzo al freddo, neanche con un passato di colori brillanti a proteggerti. «Winter» arriva per ultimo, a riposare la vista dopo impegni psichedelici e dopo tentativi di ribaltare l’ovvio. Sforzi evidenti mascherati dall’ironia.<p> <p> Anche i gatti verdi, come i fiocchi, hanno avuto bisogno di svariati tentativi a vuoto, una dozzina per l’esattezza, «Il primo era orrendo, il secondo non somigliava a un gatto, il terzo era sbagliato..» e via così fino al numero dodici che «iniziava ad avere un senso».<p> <p>Evidentemente non si tratta di immaginazione, piuttosto della ricostruzione di un pensiero che si mostra privo di riferimenti, che colpisce invece di raccontare e sorprende senza chiarire, che si svela pur nella sua stranezza. Assurdo solo se lo vuoi ricondurre a ciò che conosci, eppure perfettamente coerente. Come gli asini che volano.<p> <p>«Visioni Ibride»,    Sandy Sko lund.   Camera, via delle Rosine 18, fino al 24 marzo. Chiuso il martedì.   Stasera l'artista sarà ospite dei giovedì di Camera, alle ore 19  <p> <p>BY NC ND ALCUNI DIRITTI RISERVATI <p> <p> <p> <p> <p> <p><p> <p> <p><p> <p>", "time": "2019-01-24T08:43:35+01:00", "type": "cronaca"}
{"title": " Le parole tradotte in movimento, il nuovo linguaggio di un capolavoro ", "url": "https://www.lastampa.it/2019/01/24/cronaca/le-parole-tradotte-in-movimento-il-nuovo-linguaggio-di-un-capolavoro-S11jmj8IMVNVlWdMf41UhP/pagina.html", "review": "", "content": "<p> <p>Visioni, canto e corpo. Questa sera e domani al Teatro Astra va in scena «Il maestro e Margherita» dal romanzo di Michail Bulgakov, riadattato da Emanuele Conte e Elisa D’Andrea con le coreografie di Michela Lucenti per la stagione Tpe e il cartellone di Palcoscenico Danza. Il Teatro della Tosse e il Balletto Civile tornano a collaborare dopo «Orfeo Rave».  <p> <p>LEGGI ANCHE: Tutti gli appuntamenti, gli eventi e le mostre a Torino <p> <p>«Lo spettacolo – racconta Lucenti, co-regista insieme a Conte – è un azzardo. Il romanzo è complesso e lunghissimo. Abbiamo scelto di assecondare un aspetto, quello del cabaret, per raccontare una storia con la parola e il linguaggio musicale. Partiamo con Ponzio Pilato e i quadri di Paolo Bonfiglio per esplorare la relazione fra parola teatro e danza attraverso la musica in un mondo magico e noir».<p> <p>Arrivato a Mosca sotto l’aspetto di un mago accompagnato da un corteo di diavoli, Satana sconvolge la routine della capitale sovietica. Alle tragicomiche sventure di funzionari e burocrati fa da contrappunto la magica storia d’amore tra uno scrittore, il Maestro, e Margherita, la sua inquieta amante. I piani narrativi si intrecciano nella lotta tra bene e male, colpa e innocenza, illusione e verità in un racconto corale.<p> <p>Il teatro di Conte e la danza di Lucenti hanno in comune una grande attenzione per la musica, elemento di raccordo fra due discipline in cui nessuna è al servizio dell’altra. <p> <p>«Oggi si parla tanto – prosegue Lucenti – di multidisciplinarità. Io passo da una cosa all’altra perché lo faccio da 15 anni: vengo dalla tradizione di Pina Bausch e ho frequentato la scuola dello Stabile di Genova. Fare incontrare danza e teatro non è solo un montaggio, ma richiede interpreti particolari capaci di usare un linguaggio misto, veri performer. Sono convinta che il filone del canto e del corpo sia il futuro. Si può raccontare qualcosa al massimo delle possibilità ma bisogna dedicare tempo ed energie per trovare la via: non è solo mettere insieme, ma esplorare un terzo linguaggio».<p> <p>Una ricerca che si sta affinando in tutto il mondo. Conclude Lucenti: «Spesso teatro e danza si sfiorano, invece in questo caso, grazie alla visionarietà di Conte e della Tosse, si confondono. Abbiamo puntato su un linguaggio popolare che non scende mai nella banalità. A volte la danza allontana la gente. Noi, invece, speriamo che il pubblico si diverta e che queste due ore di spettacolo siano agite insieme, spazzando via la quarta parete».<p><p><p> <p>Teatro Astra,  Via Rosolino Pilo 6 , stasera e domani alle 21  <p> <p>BY NC ND ALCUNI DIRITTI RISERVATI <p> <p> <p> <p> <p> <p><p> <p> <p><p> <p>", "time": "2019-01-24T08:43:35+01:00", "type": "cronaca"}
{"title": " Torino digital days, dal 6 al 9 febbraio ", "url": "https://www.lastampa.it/2019/01/24/cronaca/torino-digital-days-dal-al-febbraio-EImPvTgYaibhUQOleNcLqJ/pagina.html", "review": "", "content": "<p> <p>Raccontare come la trasformazione digitale sta cambiando ogni giorno il nostro modo di vivere, perché il digitale entra nella nostra vita quotidiana e ne modifica dinamiche e prospettive. È questo l’obiettivo dei Torino Digital Days, una rassegna di eventi aperti a tutti, in programma dal 6 al 9 febbraio, che si propone di svelare il cuore digitale della città. <p> <p>Un modo per coinvolgere le persone, incuriosirle e divertirle mostrando le potenzialità dell’universo digitale. Oltre a un’anima pop, la kermesse avrà anche spazio per le aziende che vogliono innovare e innovarsi e si propone come punto di riflessione per gli addetti al settore. <p> <p>L’evento è nato dalla collaborazione tra il Gruppo Glebb&amp;Metzger e Bonobo Events, agenzia creativa specializzata nell’ideazione e produzione di format per eventi nell’ambito della comunicazione digitale. Il tema di questa prima edizione è «Digital is Real»: in programma talk, incontri, workshop, tavole rotonde, hackaton e laboratori gratuiti ospitati in diverse location della città e dedicati alle soluzioni digitali in grado di apportare miglioramenti concreti in diversi settori - dal design al food, dall’intrattenimento allo sport, dalla mobilità al business, dalla cultura alla comunicazione.<p> <p> <p> <p> <p> <p><p> <p> <p><p> <p>", "time": "2019-01-24T12:48:27+01:00", "type": "cronaca"}
{"title": " Un ponte tra Est e Ovest: “Forse è questa la missione che mi hanno dato gli dei” ", "url": "https://www.lastampa.it/2019/01/24/cronaca/un-ponte-tra-est-e-ovest-forse-questa-la-missione-che-mi-hanno-dato-gli-dei-YKuVPpPvONaUL9P0DSuUPJ/pagina.html", "review": "", "content": "<p> <p>Magari è per questo che gli dei mi hanno mandato sulla terra. Magari è stato Buddha». Tan Dun sorride con gli occhi e non solo con la bocca. È serafico, pacificato, elastico nei movimenti. Gli ho chiesto se si sente un ponte culturale fra Est e Ovest e ne ho ottenuto una risposta entusiastica. Nato in un villaggio dell’Hunan nel 1957, compositore noto al grande pubblico soprattutto per l’Oscar alla colonna sonora di «La tigre e il dragone», autore di un’opera intitolata a Marco Polo, premiato con il Grammy e con il Leone d’oro della Biennale Musica, è a Torino per dirigere l’Orchestra Sinfonica Nazionale della Rai in due suoi brani (stasera alle 20,30 all’Auditorium Toscanini e in diretta su Radio3).<p> <p>LEGGI ANCHE: Tutti gli appuntamenti, gli eventi e le mostre a Torino <p> <p>Preparatevi, nel primo in programma, intitolato «The Tears of Nature», a sentir percuotere le pietre dal percussionista Simone Rubino, in una trilogia ispirata a disastri naturali come il terremoto di Sichuan e lo tsunami del 2008; e nel secondo, «The Map», a veder interagire il violoncello di Jan Vogler con un video proiettato su tre schermi sospesi sull’orchestra. Preparatevi, soprattutto, a un impasto affascinante fra due culture, forse alla prefigurazione della musica del futuro, perché così spiega il gran imperatore cinese, «la musica orientale è organica, gestuale, flessibile, somiglia quasi un processo chimico. Quella occidentale, basata sul sistema cromatico, è più matematica, cerebrale. È vero che oggi in Cina si suona Beethoven dappertutto, le orchestre sono in continuo aumento e i conservatori sfornano un numero sempre crescente di studenti. Però manca una vera consapevolezza culturale, un sistema, ancora da fondare, che intrecci i due modi di pensare e che li faccia diventare qualcosa di nuovo. In questo caso, uno più uno non fa due: fa una novità. Da molti anni è questa la mia missione. E perfino il New York Times, che qualche anno fa poteva darmi dello scemo, si sta convincendo che in quello che faccio c’è qualcosa di buono».<p> <p>Quando è in Occidente, Tan Dun parla alle orchestre della sua infanzia in un villaggio, degli sciamani che arrivavano a celebrare i riti della vita e della morte. Invita chi eseguirà le sue composizioni alla riflessione, a un approccio che se volessimo semplificare chiameremmo olistico: «Puoi anche credere che la Cina sia un orecchio e gli Stati Uniti la gola, l’Europa un occhio e l’Australia il naso. Ma se non capisci che, tutti insieme, siamo una testa e un corpo solo, non potrai andare lontano». <p> <p>A questi principi s’impronta la sua attività di ambasciatore di buona volontà dell’Unesco e la totalità del suo lavoro artistico. La sua vita è stata ricca e complessa, anche perché si è scontrata con il dramma della rivoluzione culturale. È stato rinchiuso in un campo di riabilitazione, costretto ad adattare le musiche popolari del suo mondo contadino alle follie ideologiche delle guardie rosse. Dice che l’elemento che l’aiutato nei momenti meno sopportabili «è la musica, una medicina che nella storia dell’uomo viene ancora prima del linguaggio. Può essere una ballata popolare cinese oppure Mozart, oppure Luciano Berio. Utile per tutti ricordarselo, adesso che il mondo sta attraversando molte turbolenze». A New York, dove poi è riuscito a trasferirsi, ha scoperto il canone occidentale d’improvviso, ed è stato uno shock culturale potente e benefico. Da allora, Bach è una specie di spirito guida, ispiratore anche della sua “Water Passion after St. Matthew” del 2000. Ma siccome l’equilibrio fra Est e Ovest resta cruciale, ecco che ha appena finito di comporre, su commissione della Los Angeles Philharmonic, una Passione Zen, presto in tournée globale. <p> <p>Tan Dun ci farà ancora molte sorprese. Di sicuro nel campo dell’opera e delle colonne sonore per i film, due sue grandi passioni, «due certezze: opera e cinema si somigliano perché raccontano delle storie, e hanno resistito a tutte le mode e a tutte le ondate. Fino quasi a confondersi: ha notato come le colonne sonore si facciano sempre più operistiche e travolgenti? C’è del buono, ma anche del fastidioso. Perché qualche volta vorresti che le orecchie si riposassero». <p> <p>BY NC ND ALCUNI DIRITTI RISERVATI <p> <p> <p> <p> <p> <p><p> <p> <p><p> <p>", "time": "2019-01-24T08:43:34+01:00", "type": "cronaca"}
{"title": " A bordo del tram per non dimenticare ", "url": "https://www.lastampa.it/2019/01/24/cronaca/a-bordo-del-tram-per-non-dimenticare-cEEeVr68TttcMlazxJcSMN/pagina.html", "review": "", "content": "<p> <p>Uno spettacolo teatrale sul tram storico per non dimenticare la Shoah. I “Viandanti” della Cojtà Gruliascheisa, domenica 27, saranno protagonisti dell’evento organizzato con l’Atts (Associazione torinese tram storici) per celebrare il giorno della memoria.<p> <p>LEGGI ANCHE:  Tutti gli appuntamenti, gli eventi e le mostre a Torino <p> <p> Sul tram storico 2598 andrà in scena lo spettacolo “Mai più: riflessioni per non dimenticare”. Tre partenze alle 15.30, 16.30 e 17.30 da piazza Castello di fronte al teatro Regio. Il servizio è ad offerta libera e la prenotazione è obbligatoria scrivendo a eventi@atts.to.it, per ogni ulteriore informazione ci sono i siti www.atts.to.it e www.cojtagrugliasco.it.<p> <p> «Sarà un viaggio teatrale a bordo del 2598 - spiegano i curatori - accompagnati dalla voce degli interpreti che leggeranno brani inediti appositamente scritti e dalle note di una chitarra per riflettere e ribadire il “mai più” di tutti».<p> <p> <p> <p> <p> <p><p> <p> <p><p> <p>", "time": "2019-01-24T16:48:27+01:00", "type": "cronaca"}
{"title": " Ligabue live a Torino il 2 luglio all’Olimpico ", "url": "https://www.lastampa.it/2019/01/24/cronaca/ligabue-live-a-torino-il-luglio-allolimpico-mLnVI9AAISW6dzb52fmk8L/pagina.html", "review": "", "content": "<p> <p>I fan piemontesi di Ligabue possono smettere di tribolare. Il rocker di Correggio sarà a Torino il 2 luglio allo stadio Olimpico per la sesta data del suo tour estivo negli stadi. <p> <p>LEGGI ANCHE:  Tutti gli appuntamenti, gli eventi e le mostre a Torino <p> <p>Dalla classica Certe Notti fino all’ultimo singolo Luci d’America, il live di Ligabue sarà un ponte tra vecchio e nuovo, tra pezzi intramontabili e nuove canzoni come quelle contenute nell’album “Start”, il dodicesimo disco di inediti che uscirà l’8 marzo. Lo “Start tour 2019” inizierà il 14 giugno a Bari, allo stadio San Nicola, e si chiuderà a Roma, all’Olimpico, il 12 Luglio. In mezzo altre sei tappe a Messina, Pescara, Firenze, Milano, Bologna e Padova. <p> <p> <p> <p> <p> <p><p> <p> <p><p> <p>", "time": "2019-01-24T18:23:12+01:00", "type": "cronaca"}
{"title": " Fegatini, lumache e cioccolato. Serenità è servita ", "url": "https://www.lastampa.it/2019/01/20/cronaca/fegatini-lumache-e-cioccolato-serenit-servita-WNrA6ogkudvOiwoUMoXRuO/pagina.html", "review": "", "content": "<p> <p>Bisogna diffidare delle previsioni meteo che girano sulla rete. Me lo ripeto spesso ma poi ci casco sempre come un pollo. Alcuni giorni fa ho letto su Facebook che questo weekend sarebbe stato contraddistinto da neve, ghiaccio e temperature polari. Così siccome trovo un fascino particolare nelle Langhe imbiancate, con i vigneti ammantati di neve e il cielo grigio che fa da contorno, avevo progettato di andare ieri a pranzo al Profumo di vino di Treiso. Ma ieri mattina già a Carmagnola mi sono reso conto che di neve neanche a parlarne. Ho deciso di andarci comunque e non mi sono pentito: ho avuto il locale, appena riaperto dopo la pausa di inizio anno, tutto per me. La carta proponeva tra gli antipasti fegatini di coniglio saltati in padella, cipolle croccanti su crudo di spinaci e riduzione al moscato. <p> <p>Il fegato di qualsiasi animale si tratti è tra i miei cibi preferiti, ma anche gli anelli di cipolla croccante mi piacciono molto perché mi ricordano sempre la prima volta che li mangiai, più di trent’anni fa, a New York: era la prima volta che andavo in America e me li servì una cameriera il cui sorriso non ho più scordato . In compenso detesto gli spinaci, ma una breve analisi costi-benefici del piatto mi ha portato a prenderlo e mi è molto piaciuto anche se i fegatini avevano forse un pizzico di secchezza di troppo. <p> <p>Sul primo ero incerto tra gnocchi di patate di montagna e farina di grano saraceno con gamberi viola di Mazara del Vallo (mi hanno spiegato che hanno in questa stagione molti piatti di pesce perché non ci sono tanti turisti e i “langhetti” se mangiano fuori casa preferiscono qualcosa di alternativo ai soliti vitello tonnato e tajarin) e lasagnetta al forno con lumache di Cherasco e cavolo nero. L’amore per le lumache ha avuto il sopravvento e mi sono divorato un piatto elegante nella presentazione ed equilibrato al palato. Un secondo proprio non ci stava e sono passato a una mousse tiepida al cioccolato fondente, cuore di gelato al cocco, pan di spagna all’arancia e cialda al biscotto novellino. Niente male per finire un pranzo che, dimenticavo, si era aperto con una delicata vellutata di zucca con nocciole come amuse-bouche. <p> <p>Con un calice di barbaresco Valeriano 2015 di Ada Nada ho speso 56 euro. Mi hanno incuriosito per il tratto deciso e i colori accesi quasi da murales i quadri alle pareti. Essendo il patron di origine messicana ho pensato che anche l’artista lo fosse: mi sbagliavo perché si chiama Marco Bailone e vive e lavora a Sampeyre. Val la pena comunque venire quassù anche solo per un calice di vino, da sorseggiare in terrazza, perché il locale è anche enoteca e non c’è che l’imbarazzo della scelta tra piccole e grandi etichette della zona.<p> <p><p> <p>Profumo di vino<p> <p>Viale Rimemebranza 1, Treiso<p> <p>Tel. 0173 638017<p> <p>BY NC ND ALCUNI DIRITTI RISERVATI <p> <p> <p> <p> <p> <p><p> <p> <p><p> <p>", "time": "2019-01-20T10:57:20+01:00", "type": "cronaca"}
{"title": " La Tammurriata è nera persino in piemontese ", "url": "https://www.lastampa.it/2019/01/18/cronaca/la-tammurriata-nera-persino-in-piemontese-QMQmMiyvYCrk6v3iHuGEvM/pagina.html", "review": "", "content": "<p> <p>* * * * Fonte inesauribile di proposte musicali sempre arricchenti e allettanti, il Folkclub estrae dal cilindro l’incontro-scontro di tre artisti che si esprimono in due lingue differenti: il piemontese e il napoletano. Da una parte Luca Morino, cantante dei torinesi Mau Mau, dall’altra Cristina Vetrone e Lorella Monti, provenienti dall’esperienza con le Assurd, apprezzato ensemble napoletano di musica popolare. «Napoli Sabauda Torino Borbonica» è il titolo dell’intrigante tenzone che svela il leitmotiv della serata: confondere le carte, giocando sugli stereotipi e sui caratteri apparentemente distanti se non opposti, finendo poi per ammettere che alla fine i caratteri comuni non sono pochi. <p> <p>LEGGI ANCHE: Tutte le recensioni di questa rubrica <p> <p>Serata di rara intensità che dimostra quanto sia bello costruire insieme in musica e abbattere steccati con ironia. Lorella Monti (tamburo a cornice e voce) e Cristina Vetrone (organetto diatonico e voce) cantano e suonano interagendo con Luca Morino che si accompagna con la chitarra: si intersecano con efficacia voci intense dal timbro immediatamente riconoscibile; splendide le interpretazioni di «A ’Mmaculatella e ’a luna» e «Serenata maledetta» a cui risponde Morino con «Singh-Sent Ani», «8000 km» e «Briganti». L’apoteosi è raggiunta da una versione della «Tammurriata nera» dove una strofa è scritta in piemontese.<p> <p>BY NC ND ALCUNI DIRITTI RISERVATI <p> <p> <p> <p> <p> <p><p> <p> <p><p> <p>", "time": "2019-01-18T09:41:43+01:00", "type": "cronaca"}
{"title": " “Multati e sbeffeggiati dai vigili”: la rivolta dei commercianti di Madonna di Campagna ", "url": "https://www.lastampa.it/2019/01/24/cronaca/multati-e-sbeffeggiati-dai-vigili-la-rivolta-dei-commercianti-di-madonna-di-campagna-6HCsDt8ThAJCHmdZEXMpsL/pagina.html", "review": "", "content": "<p> <p>In attesa che il tavolo istituzionale del cantiere di corso Grosseto prenda una decisione sui parcheggi nel controviale, fioccano le multe dei vigili e le conseguenti proteste di residenti e commercianti.<p> <p>«Continuano a fare multe ad oltranza senza neanche guardare se il cliente ha la macchina ferma da un minuto o qualche ora -racconta Alessandro Colangione, fruttivendolo-. Se continueranno con queste modalità faranno scappare i pochi clienti che ci sono rimasti».<p> <p>«Nessuna collaborazione»<p> <p> Alcuni commercianti denunciano un atteggiamento di sfida da parte di alcuni vigili: «L’altro giorno, dopo aver fatto il solito giro di multe, due vigilesse sono entrate nel nostro negozio e ci hanno sbeffeggiato, dicendo tra le risate “la pacchia è finita” -spiegano dal negozio di materiale elettrico Femet-: già siamo abbattuti per la desertificazione portata da questo cantiere e non abbiamo certo bisogno di queste scenate arroganti». L’associazione commercianti di via Stradella non usa mezzi termini per descrivere la mancanza di dialogo con la polizia municipale: «Qui la situazione è drammatica: manca qualsiasi tipo di collaborazione - attacca il presidente Vito Gioia -. Abbiamo chiesto ai vigili di presidiare via Stradella per far rispettare il disco orario alle auto così da permette a tutti di usufruire dei parcheggi, ma loro preferiscono andare in corso Grosseto». Le soluzioni presentate al tavolo istituzionale del cantiere (la ReCa) sono tante: la Circoscrizione chiede degli stalli di carico e scarico in corso Grosseto, mentre il Comune ha proposto il disco orario. Ma fino ad ora Scr (l’azienda che si occupa del cantiere per conto della Regione) ha altalenato tra l’attendismo e le risposte negative.<p> <p>LEGGI ANCHE: Tutti gli articoli sui quartieri <p> <p>«Non lavoriamo più»<p> <p>L’attuale situazione del cantiere per alcuni negozianti rappresenta una pietra tombale. È il caso del benzinaio Europam all’angolo con via Casteldelfino, che da qualche giorno è irraggiungibile per via dei lavori: «È inutile ricevere gli sgravi fiscali se poi non ci fanno lavorare». E a tutto questo si aggiunge il dramma delle chiusure stradali di via Lulli, Stradella e Casteldelfino, che causano numerosi ingorghi intorno al cantiere della Torino-Ceres. «Qui ormai regna l’anarchia assoluta -scuote la testa la consigliera della Circoscrizione 5 Manuela Morfino -. Per riportare l’ordine basterebbe riaprire almeno via Stradella che farebbe defluire il traffico imbottigliato in corso Grosseto: ma da Scr non arrivano risposte». <p> <p>BY NC ND ALCUNI DIRITTI RISERVATI <p> <p> <p> <p> <p> <p><p> <p> <p><p> <p>", "time": "2019-01-24T08:22:45+01:00", "type": "cronaca"}
{"title": "Spacciavano nella “Serra”, (ex) gioiello di architettura di Ivrea - La Stampa", "url": "https://www.lastampa.it/2019/01/22/cronaca/spacciavano-nella-serra-ex-gioiello-di-architettura-di-ivrea-CpDPQlTWqkR4L4M7o0sHzK/pagina.html", "review": "", "content": "<p> <p>22/01/2019<p> <p>", "time": "22/01/2019", "type": "cronaca"}
{"title": " Ivrea, droga a minorenni all’interno della “Serra”. La polizia arresta quattro persone ", "url": "https://www.lastampa.it/2019/01/22/cronaca/ivrea-droga-a-minorenni-la-polizia-arresta-persone-D9IQIsbiCzBeJBCefHLUSM/pagina.html", "review": "", "content": "<p> <p>Quattro arresti, 50 studenti per la maggior parte minorenni identificati e segnalati. Ivrea era diventata il centro dello spaccio in Canavese, uno dei luoghi più fiorenti dell'intera Provincia per spacciatori di hashish, marijuana e cocaina. <p> <p><p> <p>LEGGI ANCHE: Chivasso, arrestato per la cocaina <p> <p><p> <p>Il luogo scelto per consegnare le dosi era La Serra, l'ex albergo \"macchina da scrivere\" poi diventato centro residenziale e al tempo stesso uno dei simboli del degrado della città. Al pari del Movicentro, vicino alla stazione ferroviaria, altro luogo usato dagli spacciatori per vendere droga, arricchirsi e in alcuni casi minacciare gli studenti per costringerli a comprare e consumare cocaina. <p> <p><p> <p>  <p> <p> <p> <p> <p><p> <p> <p><p> <p>", "time": "2019-01-22T11:51:39+01:00", "type": "cronaca"}
{"title": " La truffa del lavoro: assunto se compri la divisa ", "url": "https://www.lastampa.it/2019/01/22/cronaca/la-truffa-del-lavoro-assunto-se-compri-la-divisa-qlLxc5FICBM5qCvCxjmhjL/pagina.html", "review": "", "content": "<p> <p>La sede dei colloqui era in un ufficio, preso in affitto, al Lingotto. Una stanza piuttosto semplice ma arredata di tutto punto: un tavolo con sopra messe in bella mostra le tazze di una nota compagnia, un computer e qualche sedia. Intorno, poster e depliant di aerei e dello scalo di Caselle. Qui un uomo in giacca e cravatta, per mesi ha accolto centinaia di candidati. Tutti incuriositi da quell’offerta, a dir poco strepitosa: un contratto di lavoro, 1260 euro mensili, per un impiego full time al Sandro Pertini. A fare cosa? Di tutto un po’, dalle pulizie alla gestione di un generico magazzino, fino alle attività di check-in. E se qualcuno non poteva raggiungere autonomamente l’aeroporto? Nessun problema: una navetta era pronta ad accompagnarli ogni mattina e a riportarli a casa. Un sogno, ma con un’unica condizione: pagare di tasca propria la divisa. Duecento euro che sarebbero poi stati rimborsati attraverso il primo cedolino, alla fine di marzo.<p> <p>Nella truffa del posto di lavoro sono cascati in tanti, non meno di cinquecento secondo le prime stime degli inquirenti e delle stesse vittime, che una dopo l’altra hanno iniziato a presentare denunce e querele. Soltanto i carabinieri ne hanno raccolte 160, a cui vanno sommate quelle ricevute dalla Finanza e dai poliziotti del commissariato Madonna di Campagna, che ironia della sorte si trova a due passi dal negozio, ora sotto sequestro, incaricato di riscuotere il denaro e di preparare i capi d’abbigliamento.<p> <p>Le indagini sono scattate qualche giorno fa, quando una donna di 52 anni si è rivolta alla stazione dei militari di Villastellone. Così sono iniziati gli accertamenti sulla Exodus Service  , fantomatica società con sede in via Nizza, al Lingotto appunto, facente capo a Marino Pautasso, di Ciriè. L’uomo, imbianchino incensurato, è stato arrestato con l’accusa di truffa. I carabinieri lo hanno fermato, ieri mattina, proprio all’interno del negozio di via Stampini: aveva appena intascato 50 euro da un cittadino straniero. Era l’anticipo per una divisa da magazziniere. Pautasso, del resto, è stato fortunato visto che fuori dalla porta lo aspettava un gruppetto di neoassunti con intenzioni non eccessivamente diplomatiche.<p> <p> Restano da rintracciare, oltre al bottino del raggiro, anche gli altri componenti della banda, che è riuscita a rendere verosimile l’offerta lavorativa anche attraverso una corposa campagna pubblicitaria, tra giornali online e siti internet specializzati nelle offerte di lavoro. Lo stesso portale web del Comune di Torino - del tutto estraneo ai fatti così come la stessa Sagat - aveva pubblicizzato la ricerca di «personale di terra per ambito aeroportuale, con sede di lavoro a Caselle Torinese», salvo poi cancellare l’annuncio quando sono emersi i primi sospetti. Di certo, i colloqui sono iniziati nell’autunno dello scorso anno e sono proseguiti fino allo scorso 10 gennaio. E chi si è presentato all’ufficio-sede della Exodus racconta di file interminabili, fino a 250 candidati in un solo pomeriggio. I carabinieri invitano tutti i truffati a rivolgersi al comando provinciale di Torino. <p> <p>Gli ultimi colloqui, programmati anche per questa settimana, sono stati cancellati con una mail di avviso. Il sito web di Exodus Service risulta essere «in aggiornamento».<p> <p>BY NC ND ALCUNI DIRITTI RISERVATI <p> <p> <p> <p> <p> <p><p> <p> <p><p> <p>", "time": "2019-01-22T10:49:10+01:00", "type": "cronaca"}
{"title": "Quell’abbraccio tra il Comune e Gl “Se non si va al Lingotto brucia la città”", "url": "https://www.lastampa.it/2019/01/22/cronaca/quellabbraccio-tra-il-comune-e-gl-se-non-si-va-al-lingotto-brucia-la-citt-ejnGCcWd0gEd8PcAg9VDeJ/premium.html", "review": "", "content": "<p> <p>La conclamata urgenza con cui nel 2015 la gestione dell’edizione del Salone del Libro venne concessa con affidamento diretto alla società francese Gl Event non c’era. Fu un escamotage «per evitare possibili azioni (ricorsi) da parte di eventuali competitor della multinazionale francese». La data «della firma del contratto - 30 marzo 2015 - era stata ritardata volutamente per legittimare il ricorso all’urgenza». E’ l’ipotesi dei carabinieri della procura nell’inchiesta che vede 29 indagati a vario titolo per turbativa d’asta e peculato. Foulard di seta e pranzi stellati al Salone del libro, Picchioni: “Normale ospitalità” Lo stesso giorno la Fondazione per il Libro e Gl firmavano inoltre un ulteriore contratto che riguardava la locazione ... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": " | 22 gennaio 2019", "type": "cronaca"}
{"title": "Foulard di seta e pranzi stellati al Salone del libro, Picchioni: “Normale ospitalità”", "url": "https://www.lastampa.it/2019/01/22/cronaca/foulard-di-seta-e-pranzi-stellati-al-salone-del-libro-picchioni-normale-ospitalit-eDV7HJEECCGFt8XrZaEZsK/premium.html", "review": "", "content": "<p> <p>Quello che per il pubblico ministero rientra nel «peculato», per Rolando Picchioni, ex patron del Salone del Libro, fa parte invece di «giustificabili e giustificate spese di rappresentanza: sono in grado di dimostrarle e spiegarle ad una ad una». Il periodo va dal 2010 al 2015. Ci sono cene e pranzi nei migliori ristoranti di Torino, bonifiche ambientali, torte e cioccolatini, hotel, foulard, anche «un vaso di Murano (400 euro)», dice la procura, e dolci «ai frati della comunità di Boves», poi l’affitto di box e garage. La Finanza ha annotato tutto, in oltre 500 pagine, e in alcuni casi ha puntualizzato come i costi sostenuti fossero «non inerenti»: è il caso, ad esempio, di un catering nella sera inaugurale del Salone fornito dalla soc... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": " | 22 gennaio 2019", "type": "cronaca"}
{"title": " Arrestato a Chivasso pusher che utilizzava 10 diversi cellulari per gestire la “clientela” ", "url": "https://www.lastampa.it/2019/01/22/cronaca/arrestato-a-chivasso-pusher-che-utilizzava-cellulari-per-gestire-i-suoi-clienti-eHF4cmGEyxF1UnvHrnROjN/pagina.html", "review": "", "content": "<p> <p>Utilizzava dieci cellulari per gestire i clienti, il pusher italiano di 45 anni arrestato dai carabinieri di Chivasso. L’uomo, finito in manette per detenzione di droga, è stato fermato a Torino a bordo di un’auto che utilizzava per consegnare lo stupefacente. In macchina, i militari hanno sequestrato 370 grammi di cocaina.<p> <p>LEGGI ANCHE: Ivrea, droga a minorenni all’interno della “Serra”. La polizia arresta quattro persone <p> <p>In un’altra operazione, i militari di Chivasso hanno sequestrato circa 15 chili di marijuana abbandonati in un casolare in via Villa a Cavagnolo. Sono stati ritrovati in una ventina di sacchi di nylon. La scoperta è avvenuta durante un controllo del territorio organizzato dai carabinieri. La marijauana era già pronta per essere smerciata. Sono in corso le indagini degli uomini dell’Arma per individuare chi possa aver abbandonato un così ingente quantitativo di marijuana in quel casolare e sarà inoltre da accertare anche la provenienza della stupefacente.<p> <p><p> <p><p> <p><p> <p><p> <p><p> <p> <p> <p> <p> <p><p> <p> <p><p> <p>", "time": "2019-01-22T17:28:44+01:00", "type": "cronaca"}
{"title": " Calci e pugni in discoteca a Sestiere a Capodanno, indagati due ragazzi della “Torino bene” ", "url": "https://www.lastampa.it/2019/01/22/cronaca/calci-e-pugni-in-discoteca-a-sestiere-a-capodanno-indagati-due-ragazzi-della-torino-bene-0q3xPOngTzcvG8pmhseXFL/pagina.html", "review": "", "content": "<p> <p>Doveva essere un Capodanno speciale, ma per un torinese di 21 anni il veglione del 31 dicembre si è trasformato in incubo. Il giovane è stato aggredito da alcuni coetanei durante una festa a Sestriere, in Valle di Susa, ed è finito in ospedale dove è stato sottoposto a un delicato intervento chirurgico d'urgenza. Per la vicenda, due ventenni della «Torino bene», sono stati indagati dalla Procura per lesioni aggravate.<p> <p><p> <p> I carabinieri di Pinerolo, coordinati dal pm Francesco La Rosa, indagano per capire la causa che ha scatenato tanta violenza. La vittima, studente del Politecnico, aveva deciso di partecipare a una festa di fronte alla piscina comunale di Sestriere, quando è stato preso a calci e pugni da due coetanei. Si tratta di uno studente di economia internazionale e di un calciatore dilettante che ora studia in America. Il 21enne, costretto a lunga degenza in ospedale, ha riportato traumi al volto e al cranio, numerose fratture al viso e un'emorragia. La prognosi è di almeno 40 giorni. <p> <p> <p> <p> <p> <p><p> <p> <p><p> <p>", "time": "2019-01-22T19:24:48+01:00", "type": "cronaca"}
{"title": " “Rimborsi illegittimi, Cota non poteva essere in buona fede” ", "url": "https://www.lastampa.it/2019/01/23/cronaca/rimborsi-illegittimi-cota-non-poteva-essere-in-buona-fede-KPyi6boIIlzgpEA0mTILwM/pagina.html", "review": "", "content": "<p> <p>Oltre 400 pagine nelle quali vengono ripercorsi e rivalutati, all’insegna di una maggiore severità, gli aspetti meno edificanti di una stagione politica ormai scolorita ma che continua un’esistenza trasversale negli atti giudiziari. Parliamo della «Rimborsopoli 1» che coinvolse i consiglieri regionali della legislatura guidata da Roberto Cota - la precisazione numerica non è casuale, dato che i magistrati hanno iniziato ad indagare anche su quella, antecedente, di Mercedes Bresso («Rimborsopoli bis») -, con riferimento alle motivazioni in base alle quali la Corte d’appello di Torino ha condannato a luglio l’ex presidente della Regione, l’attuale capogruppo della Lega alla Camera Riccardo Molinari, altri 22 ex consiglieri e la dipendente di un gruppo consiliare: ribaltando la sentenza di primo grado e sottolineandone le lacune.<p> <p>Fiumi di scontrini<p> <p>Quattrocento pagine dove il filo conduttore sono migliaia di scontrini presentati indebitamente tra il 2010 e il 2014, all’insegna di una disinvoltura sulla quale le difese hanno lavorato alacremente per evitare il peggio. Invano, stando alle conclusioni della Corte d’Appello: «Non si può considerare di per sé un evento di rilievo politico ogni pranzo o cena al ristorante o un incontro al bar per la presenza del consigliere regionale», afferma la Corte nella sentenza.<p> <p>Bermuda e regali<p> <p>Riemergono dal passato volti più e meno noti (Molinari e Montaruli sono ancora in politica), cifre più e meno consistenti, spiegazioni e testimoni più e meno plausibili. Così, secondo il collegio presieduto da Piera Caprioglio, «l’elevata frequenza di scontrini non inerenti di cui si afferma la presentazione erronea in buona fede è con tutta evidenza logicamente non credibile». Il passaggio è solo uno di quelli con cui la Corte smonta la difesa di Cota - condannato ad un anno e sette mesi per peculato a fronte di rimborsi per 11.659 euro - rimestando tra spese per bar, ristoranti, regali e indumenti: le famose «mutande verdi», che in realtà erano un paio di bermuda acquistati durante un viaggio a Boston («Non si vede come possa ritenersi erronea la presentazione di uno scontrino per l’acquisto di un capo di abbigliamento avvenuto addirittura dagli Stati Uniti, per poi inserirlo, dopo un volo transoceanico, nella cartellina dei rimborsi» perché «la conservazione dello scontrino e la sua consegna alla segreteria palesa già di per sé l’intenzione di ottenere il rimborso»). Ribadita «l’assoluta illiceità» di regali natalizi a collaboratori ed alcuni politici: un libro antico e un vassoio d’argento che esulano dall’attività politica.<p> <p>«Nessun errore»<p> <p>Quanto a Molinari - condannato a undici mesi per una cifra assai inferiore, 1241 euro -, alcune spese erano già coperte dalle indennità, mentre altri rimborsi non possono essere giustificati come errori della segretaria. Perché quella di «Rimborsopoli» è anche una storia di segretarie, tirate in ballo come responsabili di errori materiali. Parliamo di imputati molti dei quali, in prima battuta, erano stati assolti: compreso Cota, che non si è mai capacitato di come si possa essere ritenuti innocenti in primo grado e poi condannati in appello. Oltretutto, con motivazioni molto severe. <p> <p>BY NC ND ALCUNI DIRITTI RISERVATI <p> <p> <p> <p> <p> <p><p> <p> <p><p> <p>", "time": "2019-01-23T07:29:06+01:00", "type": "cronaca"}
{"title": " Donna muore dopo operazione ad un rene, indagato luminare di urologia ", "url": "https://www.lastampa.it/2019/01/22/cronaca/donna-muore-dopo-operazione-ad-un-rene-indagato-luminare-di-urologia-wWMO8JXoIWr4sBPNYsR0MI/pagina.html", "review": "", "content": "<p> <p> La Procura di Torino ha chiesto il rinvio a giudizio per il professor Giovanni Muto, responsabile del reparto di urologia di Humanitas Gradenigo. Il medico è indagato per il decesso di una paziente di 73 anni, il 15 novembre 2017, a seguito di un intervento di asportazione del rene sinistro per recidiva tumorale. L’accusa è di omicidio colposo. La donna sarebbe morta per un’emorragia a seguito di «una lesione dell’arteria renale sinistra».<p> <p>La paziente deceduta era già stata operata dal professor Muto, due anni prima in un altro ospedale, sempre per un tumore al rene sinistro. Il pm Alessandro Aghemo contesta a Muto, luminare nel campo della chirurgia urologica, di aver eseguito l’intervento in una sala del Gradenigo di Torino sprovvista degli strumenti per la chirurgia vascolare, di aver adottato un approccio laparoscopico che non gli avrebbe permesso di valutare la fragilità della parete dell’aorta e di non aver interpellato sin dall’inizio un chirurgo vascolare, chiamato in un secondo momento dalla clinica Cellini.<p> <p>«Siamo certi che nel processo emergerà l’assoluta correttezza dell’operato del professore e l’impossibilità di prevedere o prevenire ciò che è accaduto - dichiara il difensore di Muto, l’avvocato Gian Maria Nicastro - L’esperienza del professor Muto è talmente vasta e pluriennale che non ci sono dubbi sull’esito di questa vicenda». <p> <p> <p> <p> <p> <p><p> <p> <p><p> <p>", "time": "2019-01-22T19:13:58+01:00", "type": "cronaca"}
{"title": " Buste con proiettili, una minaccia all’ex senatore Esposito: “Il prossimo te lo cacciamo in testa” ", "url": "https://www.lastampa.it/2019/01/22/cronaca/quattro-buste-con-proiettili-allansa-e-al-prefetto-UClY2Xh7V4Lvnv7mPHYNXL/pagina.html", "review": "", "content": "<p> <p>Una fotografia che ritirare il volto dell’ex senatore Stefano Esposito, con sopra un mirino, simboli e riferimenti inequivocabili alla Tav e una scritta: «Il prossimo te lo cacciamo in testa». È questo il contenuto, identico, ritrovato insieme a cinque proiettili all’interno delle quattro buste intercettate lunedì pomeriggio al centro di smistamento delle Poste, in via Reiss Romoli. Le missive erano indirizzate al l’abitazione dello stesso Esposito, alla Prefettura di Torino - dove lavora - e alle agenzie di stampa Ansa e LaPresse. <p> <p>Tutto il materiale è stato sequestrato ieri dagli agenti della Digos. Al momento non è chiaro chi sia il responsabile delle minacce, ma è evidente che dietro alle buste ci sia la stessa mano. Le indagini proseguono nel tentativo di recuperare elementi utili a chiarire la provenienza delle missive. In mattinata, via Tweet, è arrivato il messaggio di solidarietà e netta condanna della sindaca di Torino, Chiara Appendino, per «l’ignobile gesto intimidatorio. In nessun caso possono essere accettate azioni che escano dal perimetro del dibattito politico».<p> <p>LEGGI ANCHE  Busta con un proiettile da fucile al pm Padalino <p> <p>Una missiva analoga, ancora una volta intercettata negli uffici postali, era stata indirizzata nell’ottobre di due anni fa al pubblico ministero torinese Andrea Padalino, all’epoca titolare di varie inchieste sulle attività dei gruppi anarchici e sugli scontri tra No Tav e forze dell’ordine. Anche in quel caso la polizia aveva sequestrato una busta contenente un proiettile da fucile, calibro 7.6 , della lunghezza di circa 6 centimetri. All’interno non c’erano biglietti.<p> <p>BY NC ND ALCUNI DIRITTI RISERVATI <p> <p> <p> <p> <p> <p><p> <p> <p><p> <p>", "time": "2019-01-22T08:44:15+01:00", "type": "cronaca"}
{"title": " “Gli obiettivi non sono rispettati”: la Corte dei Conti critica la Città ", "url": "https://www.lastampa.it/2019/01/23/cronaca/gli-obiettivi-non-sono-rispettati-la-corte-dei-conti-critica-la-citt-irEDe4FMSIryGNCZTuKfQM/pagina.html", "review": "", "content": "<p> <p>Il Comune di Torino resta un malato grave ma non disperato; la cura però non sembra produrre gli effetti previsti. <p> <p>Per il linguaggio felpato della magistratura contabile, le parole con cui il magistrato Cristiano Baldi replica alle considerazioni della sindaca Appendino e dell’assessore al Bilancio Rolando suonano come un ammonimento e anche, forse, una presa di distanze da chi vorrebbe attribuire anche alla Corte la paternità delle misure adottate per risanare i bilanci. Primo: «Il piano è stato suggerito dalla Corte per evitare un percorso più invasivo che, vista la situazione, non era nemmeno giustificato», spiega Baldi, smentendo quindi il dissesto più volte evocata a Palazzo Civico. Secondo: «Il piano è un auto-vincolo: i valori e gli obiettivi li avete attribuiti voi e noi ci aspettiamo che li rispettiate». <p> <p>La Corte ribadisce il suo ruolo “terzo”, di osservatore e controllore, non di ispiratore. E nel farlo, durante l’udienza presieduta da Angelo Buscema, presidente nazionale, si sofferma su più aspetti: i conti del 2017, le avvisaglie sul 2018 e lo stato del piano di riequilibrio avviato lo scorso anno da Appendino. I parametri di deficit strutturale restano quattro (erano due nel bilancio 2015, l’ultimo pieno di Fassino): il debito - che pure nel 2017 è sceso da 2,9 a 2,8 miliardi -, il ricorso alle anticipazioni di tesoreria e la gestione dei residui attivi e passivi. I magistrati rilevano miglioramenti su tutti i quattro aspetti, non senza criticità come nel caso della tesoreria. La Città ha le casse vuote da molto tempo e durante l'anno è più volte costretta a farsi prestare soldi per sostenere le spese; il 2015 si è chiuso con 129 milioni ricevuti in prestito e non restituiti, schizzati a 270 nel 2016 e poi scesi a 254 nel 2017 e 249 nel 2018. Un’inversione di tendenza che la Corte sottolinea ma giudica insufficiente e soprattutto ottenuta a prezzo di bloccare i pagamenti ai fornitori: «È evidente il collegamento tra il lieve miglioramento della cassa e la dilatazione dei pagamenti», spiega Baldi. L’indice di tempestività - un dato incompleto perché considera solo le fatture pagate e non quelle da saldare - offre un’indicazione di massima: nel 2015 Torino pagava a 29 giorni dalla fattura, che nel 2016 sono diventati 42, poi 81 e 94 nel terzo trimestre del 2018. I debiti verso i fornitori sono passati da 366 milioni a fine 2016 a 434 a fine 2017, situazione che probabilmente è peggiorata.<p> <p>La spesa corrente, invece, continua a scendere: nel 2017 si è attestata a un miliardo e 32 milioni. «Preoccupa però il fatto che nel 2018 sembra nuovamente aumentata», rileva la Corte. Un fatto che la sindaca attribuisce a cause straordinarie: i 25 milioni stanziati per salvare Gtt, i 5 restituiti a Ream e i 10 di adeguamento della retribuzione dei dipendenti. Appendino rivendica la strategia dei piccoli passi. «La situazione è molto complicata, stiamo lavorando per risanare i conti mantenendo in piedi, al tempo stesso, i servizi essenziali. È un equilibrio molto difficile, da perseguire nel tempo». L’unica, dal suo punto di vista, è riportare in equilibrio i conti poco alla volta. Una tesi condivisa dall’assessore Rolando che evidenzia i progressi sulla riscossione di multe e tributi e parla del 2018 come di un «anno in cui abbiamo dovuto affrontare situazioni straordinarie, dalla messa in sicurezza del trasporto pubblico alla riorganizzazione delle partecipate».<p> <p>Le partecipate sono un altro punto dolente per la Corte: il Comune aveva garantito di usare i proventi della vendita delle azioni Iren (61 milioni) per rimborsare le rate dei mutui di Gtt e InfraTo; invece li ha finanziato spese, comprendo i mutui con altre entrate straordinarie. Una scelta che, unita alle dismissioni di immobili inferiori al previsto (18 milioni anziché 20) attira l’ultimo richiamo della Corte: «Ci rendiamo conto che non è facile, ma sono gli obiettivi che vi siete dati voi, non che la Corte vi ha imposto».<p> <p>BY NC ND ALCUNI DIRITTI RISERVATI <p> <p> <p> <p> <p> <p><p> <p> <p><p> <p>", "time": "2019-01-23T07:29:06+01:00", "type": "cronaca"}
{"title": " Via le automobili dal parco del Valentino, allo studio una “Ztl verde” ", "url": "https://www.lastampa.it/2019/01/23/cronaca/via-le-automobili-dal-parco-del-valentino-allo-studio-una-ztl-verde-699KssFDOEY8tAM04upgFO/pagina.html", "review": "", "content": "<p> <p>L’obiettivo - sulla carta - è più che nobile: fare del parco del Valentino una vera area verde. Cioè svuotarla di tutto ciò che la inquina o la sporca. Ed è per questa ragione che l’amministrazione sta pensando alla possibiltà di vietare l’acceso alle automobili private nella zona del Parco. O meglio: non ovunque ma nelle aree più interne. Consentendo l’accesso - ovviamente - a chi ne ha diritto, ma tagliando fuori tutti quelli che in un modo o nell’altro riescono ad entrare per le ragioni più svariate. Ed è per questo che, da qualche tempo, sul tavolo dell’assessore alla Viabilità c’è un progetto di massima in questo senso. Ma che è ancora tutto da definire. <p> <p>Chi entra e chi no <p> <p>Il problema è come riuscirci, nonostante le inevitabili polemiche che una scelta del genere rischia di scatenare. Maria La Pietra, assessore alla Viabilità, ci sta lavorando da tempo, conscia che questa è un’operazione complessa. Per almeno due ordini di questioni. La prima riguarda la necessità di garantire la possibilità di acceso a chi ha effettivamente l’esigenza e il diritto di entrare nel parco con un mezzo a motore. Il secondo è l’impossibiltà di piazzare in mezzo alla strada qualche blocco di cemento o una infilata di jersey: ostacoli capaci di impedire il transito a qualunque mezzo. <p> <p>Niente divieti assoluti <p> <p>La Pietra non ha dubbi sulla bontà dell’idea. Dice: «Se è un’area verde allora non hanno ragione di esserci gli stalli per i mezzi. Insomma: è questione di come si intende debba essere un parco. Se c’è un regolamento che affronta questo tema, che stabilisce che questa è un’area verde, allora dobbiamo provare ad affrontare la questione». <p> <p>Già, ma come? Con delle barriere? Con sistemi di apertura a scomparsa? L’assessore su questo storce il naso. Perché è chiaro che un divieto assoluto non è possibile. Non fosse altro che occorre garantire un acceso facile ai mezzi di soccorso. E con questo si intendono le ambulanze e i vigili del fuoco, certamente. Ma anche ai mezzi delle forze dell’ordine che da quelle parti si fanno vedere con una certa frequenza, per ovvie ragioni di ordine pubblico.<p> <p>Telecamere agli ingressi <p> <p>E allora assessore che si potrebbe fare? «Ci stiamo ragionando. Abbiamo incontrato chi si occupa della sicurezza e tra le ipotesi c’è quella di un sistema di telecamere». E anche se la definizione non piace granché a a chi ci sta lavorando, si potrebbe parlare di «Ztl del Valentino». Ovvero: chi entra nel parco in auto e non è autorizzato paga una multa. Sistema che in parte già c’è, nella zona dell’Arco, ma che potrebbe essere esteso. Resta da capire, invece che cosa accadrebbe nella zona, oggi al centro delle proteste per i tentativi di rapina: quella nei dintorni della società di scherma. Ma, in fondo, è troppo presto per saperlo. Ed è lo stesso assessore a mettere le mani avanti: «Siamo in una fase di studio» conferma Maria la Pietra. Che spiega: «Non è ancora stato definito assolutamente nulla. Il tema è più complesso di quanto si potrebbe immaginare».<p> <p>BY NC ND ALCUNI DIRITTI RISERVATI <p> <p> <p> <p> <p> <p><p> <p> <p><p> <p>", "time": "2019-01-23T07:26:19+01:00", "type": "cronaca"}
{"title": "Ecco com’è il Valentino di notte - La Stampa", "url": "https://www.lastampa.it/2019/01/23/cronaca/ecco-com-il-valentino-di-notte-qngJLpfhGx7c4oBRnYredM/pagina.html", "review": "", "content": "<p> <p>L’ultima, in ordine di tempo, è l’aggressione a un ragazzo di vent’anni a due passi dalla Società di scherma. Ennesimo episodio che conferma che il parco più grande della città è diventata una zona franca dove spaccio, aggressioni e tentativi di rapina sono sempre più frequenti. Complice il progressivo svuotamento della zona e la chiusura di molti locali<p><p>LEGGI ANCHE: Valentino senza pace tra rapine tentate e pusher sotto gli alberi <p><p> <p><p>Foto di Alberto Gianchino (Ag.Reporters)  <p><p>", "time": "23/01/2019", "type": "cronaca"}
{"title": "I servizi della Città di Torino modello home banking", "url": "https://www.lastampa.it/2019/01/23/cronaca/i-servizi-della-citt-di-torino-modello-home-banking-0o8s1xQIpm1rnwjGOBXJdK/premium.html", "review": "", "content": "<p> <p>Rivoluzione digitale per la burocrazia locale. D’ora in poi, per acquisire documenti, accedere ai servizi comunali, avanzare richieste, basterà connettersi al sito della Città di Torino, creare un proprio profilo, e risolvere tutto in pochi click. Il Comune cambia il portale per i servizi al cittadino, TorinoFacile, completamente stravolto, con l’obiettivo di renderlo sempre meno la copia farraginosa di uno sportello comunale, e farlo diventare un sistema per risolvere tutti i problemi dallo schermo di uno smartphone o di un pc. Si riparte da zero Il punto di partenza è appunto il portale Torino Facile, rifatto da zero da Città e Csi, online da ieri. Con il nuovo regime, l’utente può andare direttamente alla propria pagina e da qui acced... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": " | 23 gennaio 2019", "type": "cronaca"}
{"title": "Valentino senza pace tra rapine tentate e pusher sotto gli alberi", "url": "https://www.lastampa.it/2019/01/23/cronaca/valentino-senza-pace-tra-rapine-tentate-e-pusher-sotto-gli-alberi-AeAM4870ORjCmM8Sx65OEP/premium.html", "review": "", "content": "<p> <p>Il buio non aiuta. Anzi. L’ultima aggressione di cui si ha notizia è dell’altra sera. Parco del Valentino, a due passi dalla Società di scherma. Gli aggressori erano in coppia e hanno tentato di strappare dalle spalle di un giovanotto neanche ventenne un borsone con l’attrezzatura sportiva. Lui stava andando a casa a piedi dopo l’allenamento. Loro lo hanno seguito e assalito mentre era quasi arrivato ai binari del tram. Lo hanno preso alle spalle e lui ha reagito. «Non doveva» dice qualcuno. Ma a vent’anni non puoi accettare certi soprusi. E gli aggressori lo hanno colpito in piena faccia, tra naso e zigomo. Una manata. Un pugno, due o tre, oppure chissà che altro. Poi sono scappati. Erano a quattro passi dall’attraversamento pedonale, s... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": " | 23 gennaio 2019", "type": "cronaca"}
{"title": "Collegno, è Bardella della Lega il candidato sindaco del centrodestra ", "url": "https://www.lastampa.it/2019/01/24/cronaca/collegno-bardella-della-lega-il-candidato-sindaco-del-centrodestra-6BHMfKbIlPTCzw5fbQ0RUI/pagina.html", "review": "", "content": "<p> <p>Il centrodestra di Collegno ha il suo candidato per le amministrative 2019: Fabrizio Bardella, oggi capogruppo della Lega in Consiglio comunale. A sostenerlo ci sono ovviamente Lega, Forza Italia, Fratelli d’Italia, Collegno Insieme, Maie e Popolo della Famiglia.  <p> <p>LEGGI ANCHE: Collegno, il Comune aiuta la chiesa San Massimo <p> <p>Una coalizione che vede gli ingressi di Andrea Di Filippo con la sua lista civica che cinque anni fa era andata solitaria alla sfida ed oggi ha tra le sue fila anche l’ex vicesindaco (nella giunta Accossato-bis, dal 2009 al 2014) Francesco Zurlo. Tra i diversi nomi noti della politica collegnese schierati spicca quello di Francesco Bongiovanni, sotto il simbolo del Maie (Movimento associativo italiani all’estero). Ed infine il Popolo della Famiglia fondato da Mario Adinolfi che schiera Lucianella Presta, che alle passate elezioni comunali di Grugliasco si era candidata sindaco due anni fa.<p> <p> <p> <p> <p> <p><p> <p> <p><p> <p>", "time": "2019-01-24T11:43:38+01:00", "type": "cronaca"}
{"title": " Asl To3, i dirigenti difendono Flavio Boraso ", "url": "https://www.lastampa.it/2019/01/24/cronaca/asl-to-i-dirigenti-difendono-flavio-boraso-Lx2lT5GkvfvoXu0z44gmjK/pagina.html", "review": "", "content": "<p> <p>Nuove accuse da parte dei sindacati Fp-Cgil, Cisl-Fp, Nursing Up, Fsi Usae e Fsi Democratici dell’Asl To3, che denunciano «un grave clima di intimidazione» dopo la dichiarazione dello stato di agitazione. Secondo i sindacati «alcuni dirigenti non esitano a \"far pressione\" sui loro sottoposti affinché non facciano emergere i problemi». E chiudono il comunicato chiedendo le dimissioni del direttore generale Flavio Boraso. <p> <p><p> <p>Ma a stretto giro di posta ai sindacati hanno risposto i dirigenti medici ed amministrativi dell’Asl firmando in 55, su un totale di 58, una lettera in cui «esprimono stupore e dissenso» su quanto riportano i sindacalisti. E dichiarano a Boraso «il più completo e convinto sostegno e solidarietà, ritenendo che in larga misura le posizioni delle sigle sindacali che hanno dichiarato lo stato di agitazione risultino pretestuose ed infondate».<p> <p> <p> <p> <p> <p><p> <p> <p><p> <p>", "time": "2019-01-24T09:13:48+01:00", "type": "cronaca"}
{"title": " “Vivo per il ciclismo, sui muri di casa mia i campioni più grandi” ", "url": "https://www.lastampa.it/2019/01/24/cronaca/vivo-per-il-ciclismo-sui-muri-di-casa-mia-i-campioni-pi-grandi-gSYfsMM9huKDsxXKwpGrNJ/pagina.html", "review": "", "content": "<p> <p>Elvio Chiatellino, vulcanico imprenditore da 20 anni presidente della Cooperativa Sociale Quadrifoglio, ha fatto le cose in grande radunando stasera a Pinerolo campioni del pedale di oggi e di ieri per presentare le due tappe del prossimo Giro d’Italia che toccheranno la sua città. <p> <p>Chiatellino, come ha fatto a riunire in una sola serata tanti big? <p> <p>«Non è stato facile, ma la mia passione per il ciclismo ogni tanto mi fa fare dei piccoli miracoli».<p> <p>Le sarà costato parecchio...<p> <p>«Non mi piace parlare di soldi, se mai di affetto, emozione, ricordi, sentimenti che mi legano a questo sport».<p> <p>Quando è nato il suo amore per il ciclismo?<p> <p>«Ero nella pancia della mamma quando Coppi fece l’impresa nella Cuneo-Pinerolo al Giro d’Italia 1949, quando vinse per distacco dopo aver scalato in solitaria Maddalena, Vars, Izoard, Monginevro e Sestriere. È come se quell’exploit l’avessi vissuto anch’io».<p> <p>Quale fu invece la sua prima corsa dal vivo?<p> <p>«Avevo 6 anni e mi portarono a vedere la Gap-Torino, tappa del Tour 1956 vinta da Defilippis sulla pista di atletica dello Stadio Comunale gremito da 60 mila persone. Indimenticabile».<p> <p>Dunque il ciclismo era una passione di famiglia?<p> <p>«Mio nonno materno, si chiamava Giovanni Flogna, era stato un buon corridore. Da ragazzo tornavo in fretta a casa da scuola per sentire con lui le radiocronache delle tappe di Giro e Tour, fantasticando su scatti, fughe, salite epiche e personaggi leggendari».<p> <p>Dicono che lei sia un’enciclopedia vivente del ciclismo, che sappia tutto di date, corse, risultati, corridori...<p> <p>«Mi piace memorizzare anche per non dimenticare chi ha fatto la storia dello sport che più mi appassiona».<p> <p>Nella sua casa ci sono 7 grandi affreschi-icone di altrettanti campioni del pedale. Perché?<p> <p>«Sono i più grandi. C’è naturalmente Coppi per gli Anni 50, poi Anquetil per i 60, Merckx per i 70, Hinault per gli 80, Indurain per i 90, Armstrong per il 2000 e Contador per il 2010». <p> <p> Anche Armstrong che fu radiato per doping?<p> <p>«Per le regole di allora Armstrong vinse 7 Tour, assurdo toglierglieli con leggi successive. E la cosa vale anche per Contador, che per me di grandi giri ne ha vinti 9, non 7». <p> <p>Ha anche qualche immagine di Pantani?<p> <p>«No, solo dei vincitori di almeno 7 grandi giri. Pantani non ne ebbe il tempo». <p> <p>Il prossimo maggio non sarà la prima volta che il grande ciclismo passa per Pinerolo grazie a lei, vero?<p> <p>«No, sarà la quinta. Riuscii già a portare il Giro nel 2007, 2009 e 2016, mentre nel 2011 ce la feci anche con il Tour, dopo cinque viaggi a Parigi e sempre in macchina perché ho il terrore dell’aereo. Quando mi dissero che la Grande Boucle avrebbe fatto tappa a Pinerolo quasi non ci credevo. Fu il più bel giorno della mia vita, dopo quello del matrimonio con mia moglie Marina».<p> <p>Una grande soddisfazione ma anche un onere economico gravoso...<p> <p>«Non ho figli, e poi c’è anche un buon ritorno pubblicitario per la mia cooperativa. In ogni caso portare a Pinerolo i grandi campioni del ciclismo per me non ha prezzo».<p> <p>Lei ci provò anche col Mondiale su strada, ma andò male. Perché?<p> <p>«Lì ero fuori budget e a me non piace chiedere soldi in giro. Ma ho già pronto un altro obiettivo: riportare in Piemonte il Tour, magari aiutando gli amici di Cuneo».<p> <p>BY NC ND ALCUNI DIRITTI RISERVATI <p> <p> <p> <p> <p> <p><p> <p> <p><p> <p>", "time": "2019-01-24T08:10:37+01:00", "type": "cronaca"}
{"title": "Andrea Andorno è il nuovo ad dell’aeroporto di Torino", "url": "https://www.lastampa.it/2019/01/24/cronaca/andrea-andorno-il-nuovo-ad-dellaeroporto-di-torino-aP4hjrRmdVQeLvMAWKt33N/premium.html", "review": "", "content": "<p> <p>L’annuncio dovrebbe arrivare oggi ma, come anticipato ieri da «Milano Finanza», Sagat e quindi l’Aeroporto di Caselle hanno trovato un nuovo amministratore delegato. Dopo un lungo lavoro di selezione gli azionisti (tutti privati) dello scalo torinese hanno scelto il manager Andrea Andorno per sostituire Roberto Barbieri passato sulla poltrona di ad dell’Aeroporto di Napoli. Prima di arrivare a Torino Andrea Andorno ha ricoperto la carica di responsabile commerciale di Air Italy incarico ottenuto dopo alcuni anni di consulenza in Kpmg. La carriera Il manager ha iniziato la sua carriera professionale quindici fa in Alitalia, ricoprendo svariati ruoli nelle direzioni network, strategia e finanza oltre ad incarichi nei consigli di amministra... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": " | 24 gennaio 2019", "type": "cronaca"}
{"title": " Auto rubate e smontate, tre nei guai a Leini ", "url": "https://www.lastampa.it/2019/01/24/cronaca/auto-rubate-e-smontate-tre-nei-guai-a-leini-TFSHhch8wlFHgzdG3NN3HK/pagina.html", "review": "", "content": "<p> <p>Tre persone sono state denunciate per ricettazione e riciclaggio. Il magazzino del furto è stato scoperto in via Lombardore, a Leini. I militari hanno trovato all'interno sei auto rubate parzialmente smontate. I pezzi di ricambio erano destinati, con ogni probabilità, a un mercato parallelo di officine, carrozzerie e autoricambi.<p> <p><p> <p>I carabinieri hanno sequestrato una Jeep Renegade, 2 Fiat 500 X , una Fiat Tipo, una Lancia Y, una Suzuki Vitara e diversi pezzi di ricambio già smontati e pronti per essere venduti. Valore 100mila euro.<p> <p> <p> <p> <p> <p><p> <p> <p><p> <p>", "time": "2019-01-24T09:37:28+01:00", "type": "cronaca"}
{"title": " Burger King in ateneo, protesta senza fine: “Bisogna puntare su alternative sane” ", "url": "https://www.lastampa.it/2019/01/24/cronaca/burger-king-in-ateneo-protesta-senza-fine-bisogna-puntare-su-alternative-sane-6thOfeH1M3V7kD8tJnjuIK/pagina.html", "review": "", "content": "<p> <p>Non è tanto la preoccupazione per gli studenti universitari, quanto quella per i minori che popolano le scuole vicine: in un momento storico, per di più, in cui con iniziative tipo quella del “panino a scuola” assistiamo a uno smantellamento della ristorazione pubblica». <p> <p>Per il professor Egidio Dansero, docente dell’Università degli studi di Torino e responsabile del Green Office dell’ateneo, la contrapposizione nata tra studenti e il Burger King aperto dentro la palazzina Aldo Moro va riformulata: «Una contrapposizione ideologica contro un ristorante di una catena non serve, sarebbe meglio organizzare un dibattito che possa coinvolgere anche il Comune e i giovani per pensare il rapporto tra i fast food e la città. Noi, come ateneo, ci stiamo battendo per offrire alternative sane». Il riferimento e al capitolato siglato dall’Unito con i gestori delle macchinette per gli snack presenti in ateneo: «Nelle sedi arriveranno prodotti bio acquistabili nelle macchinette. In più, stiamo studiando come realizzare capitolati che nel futuro affidino a bar e catering le ristorazioni dell’università solo se rispettano caratteristiche di sostenibilità». Un modo per prevenire nuovi casi simili a quello del Burger King? «Sicuramente questo episodio fa aumentare la nostra sensibilità ma si tratta di un ragionamento più ampio, che certo non si riduce nella demonizzazione di un ristorante». <p> <p>La manifestazione <p> <p>Intanto dopo la destra, che ha manifestato martedì, oggi, è il giorno della sinistra. Al Burger King aperto dentro la palazzina Aldo Moro dell’Università, all’ora di pranzo, arriveranno i militanti dei collettivi di sinistra. Su Facebook si sono dati appuntamento in 500, vogliono mettere in scena un flash mob contro l’apertura del fast food che ha trovato casa proprio davanti a Palazzo Nuovo e dentro una struttura dell’ateneo. «I professori di UniTo giustamente sollevano il problema etico dell’apertura di un fast food in Università, dal momento che i programmi sono improntati sulla sostenibilità ambientale - spiegano i militanti della sigla “Noi Restiamo”, riferendosi ai tanti attacchi arrivati contro quest’inaugurazione che sono arrivati anche da docenti dell’ateneo -. Il progetto della Palazzina Aldo Moro è perfettamente coerente alle logiche di privatizzazione e aziendalizzazione di tutto il sistema universitario italiano, in questo caso i privati entrano fisicamente negli spazi dell’università senza minimamente considerare i programmi e la didattica dell’ateneo. Il direttore del dipartimento di lingue e il rettorato presentano la questione della Palazzina Aldo Moro come una realtà immutabile, ci chiediamo perché UniTo ha dovuto svendere i propri spazi ad un privato. Quanto è libera la ricerca e la didattica in un ateneo che dichiara di non poter far nulla di fronte all’insediamento di attività commerciali all’interno dell’Università?». <p> <p>BY NC ND ALCUNI DIRITTI RISERVATI <p> <p> <p> <p> <p> <p><p> <p> <p><p> <p>", "time": "2019-01-24T07:45:22+01:00", "type": "cronaca"}
{"title": "Multato bar a Nichelino: lasciava le slot accese tutto il giorno ", "url": "https://www.lastampa.it/2019/01/24/cronaca/multato-bar-a-nichelino-lasciava-le-slot-accese-tutto-il-giorno-mJa5rsmQtvtnp71Ij3WrHI/pagina.html", "review": "", "content": "<p> <p>Lasciavano accese le slot machine anche negli orari in cui dovevano essere spente, senza contare che il locale era a meno di cinquecento metri da una scuola. <p> <p>LEGGI ANCHE: Multa a Carmagnola a quattro locali: lasciavano ai minorenni l’uso delle slot <p> <p>La polizia municipale di Nichelino ha multato un bar di via XXV Aprile per ben undici mila euro, sigillando quattro videopoker, dopo aver accertato l’inosservanza delle ordinanze comunali e regionali.  <p> <p>L’operazione si inserisce nel quadro dei controlli a tappeto messi in atto dall’amministrazione comunale, per contrastare l’uso delle slot machine nei locali pubblici. Lo scorso anno, la polizia locale aveva pizzicato diversi gestori di locali che continuavano a far utilizzare le macchinette mangia soldi, nonostante i divieti. Le multe avevano toccato quota 22 mila euro.<p> <p> <p> <p> <p> <p><p> <p> <p><p> <p>", "time": "2019-01-24T11:57:54+01:00", "type": "cronaca"}
{"title": " Pinerolo, cambia la viabilità: presentato il tracciato della nuova pista ciclabile ", "url": "https://www.lastampa.it/2019/01/24/cronaca/pinerolo-cambia-la-viabilit-presentato-il-tracciato-della-nuova-pista-ciclabile-cMw4oVvsMOEo0IuJohVrbJ/pagina.html", "review": "", "content": "<p> <p>Nella serata di ieri, mercoledì 24 3 gennaio, è stato illustrato dall’assessora all’Urbanistica del Comune di Pinerolo Giulia Proietti, nel corso di una commissione consigliare, il tracciato della nuova pista ciclabile che attraverserà tutto il centro. Verrà realizzata in due momenti, costerà un milione d’euro e di questi 300 mila arrivano da un finanziamento europeo (Music Alcotrà).<p> <p>Il progetto complessivo prevede che partirà da Abbadia Alpina per arrivare al Centro studi e proseguire per la fermata Olimpica, in tutto poco più di tre chilometri, tutti con una corsia protetta per i ciclisti da percorrere in ambo i sensi di marcia.<p> <p>«Saranno pochissimi i posti auto che verranno tolti- spiega l’assessora - e solo nel tratto di corso Torino dal lato di piazza Vittorio Veneto, mentre ci sarà una modifica nella disposizione degli spazi auto in piazza Cavour. Per il momento si farà solo il tratto che parte da sotto i viali di piazza d’Armi e arriva alla stazione, poi il prossimo anno si allungherà il tragitto sino ad Abbadia Alpina».<p> <p>Novità in arrivo anche per i parcometri: verranno sostituiti, la sosta a pagamento terminerà alle 19 e non più alle 20 e si potrà pagare anche con il cellulare con l’applicazione «myCicero». I vigili controlleranno se il pagamento è stato effettuato con un tablet e l’automobilista dovrà esporre un tagliando sul parabrezza che segnala l’utilizzo dell’applicazione.<p> <p> <p> <p> <p> <p><p> <p> <p><p> <p>", "time": "2019-01-24T12:24:06+01:00", "type": "cronaca"}
{"title": "“Oltre il suo ruolo di avvocato penalista”: così Romeo favoriva la ’ndrangheta", "url": "https://www.lastampa.it/2019/01/24/cronaca/oltre-il-suo-ruolo-di-avvocato-penalista-cos-romeo-favoriva-la-ndrangheta-UMsXHmSNILZd5oTpw9NSfP/premium.html", "review": "", "content": "<p> <p>Come avvocato ha difeso gli imputati di ’ndrangheta in una moltitudine di processi. Vincendo e perdendo. Non si è mai sottratto alle domande dei giornalisti. Anche a quelle più spinose. «Non è tutta ’ndrangheta quella che si racconta. Attenti alle apparenze» diceva, a volte un po’ criptico, invitando a guardare oltre, a leggere attentamente tra le righe degli atti processuali, con quel suo fare smaliziato, così distante dalla sobrietà dei colleghi sabaudi. Oggi Carlo Maria Romeo, 60 anni, penalista, è tra gli indagati della maxi operazione condotta ieri dai carabinieri del Ros di Torino e del comando provinciale di Aosta sulle infiltrazioni del clan di San Luca nell’estremo Nord d’Italia. In tutto 17 indagati, di cui 15 in carcere. ’Ndra... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": " | 24 gennaio 2019", "type": "cronaca"}
{"title": " Malattie rare: “In Piemonte e Valle d’Aosta 40 mila persone colpite” ", "url": "https://www.lastampa.it/2019/01/24/cronaca/malattie-rare-in-piemonte-e-valle-daosta-mila-persone-colpite-u39G645loUAtz6FlQIRO8N/pagina.html", "review": "", "content": "<p> <p>In Piemonte ci sono 34 pazienti, 10 a Torino, che costano al servizio sanitario 380 mila euro l’anno ciascuno: sono colpiti da immuno-emoglobinuria, una patologia dal nome indecifrabile prima ancora che curabile. Rappresentano la punta dell’iceberg, ma solo per i costi delle terapie, delle malattie rare - che solo in Piemonte e Valle d’Aosta interessano in forma singola o combinata quasi 40 mila persone. Sono le protagoniste del 22°convegno su Patologia Immune e Malattie Orfane organizzato al Centro Congressi Torino Incontra dalla struttura complessa universitaria di Nefrologia e Dialisi – CMID (Centro Universitario di Eccellenza per le Malattie Nefrologiche, Reumatologiche e Rare) dell’ospedale San Giovanni Bosco-Asl di Torino diretta dal professor Dario Roccatello: l’occasione per un confronto tra esperti nazionali e internazionali sui più recenti progressi nella cura di queste patologie: con una particolare attenzione agli aspetti di valutazione costo-efficacia.<p> <p>Patologie misteriose <p> <p>L’Organizzazione Mondiale della Sanità stima che esistano dalle 6 mila alle 8 mila differenti patologie e che circa il 10% della popolazione mondiale sia affetto da una qualche malattia rara. Non solo: la rarità delle malattie fa sì che i pazienti che ne sono affetti incontrino maggiori problemi rispetto a chi è affetto da patologie comuni per le difficoltà diagnostiche e le carenze di informazione anche fra gli operatori sanitari, per la carenza di opzioni terapeutiche e per l’impatto emotivo che affligge i pazienti e i loro familiari. Altro dato: spesso si tratta di malattie che mettono a rischio la vita o che sono cronicamente debilitanti.<p> <p>Pianeta da esplorare <p> <p>«Le malattie rare (autoimmuni, metaboliche, renali, oculari, polmonari, vascolari ed ematologiche) sono un gruppo eterogeneo di patologie che colpiscono spesso individui di giovane età provocando un peggioramento della qualità ed un accorciamento della vita», conferma il professor Roccatello. Comprendono alcune artropatie infiammatorie, la sclerosi sistemica, il morbo di Behcet, le vasculiti, le amiloidosi, le retinopatie ereditarie, le malattie emorragiche congenite, la sindrome da anticorpi antifosfolipidi, le patologie lisosomiali, il linfedema primitivo, le patologie renali croniche: tutte sono caratterizzate da un’elevata complessità diagnostica e di presa in carico, tutte richiedono l’impiego di farmaci ad alto costo e l’applicazione di rigorose misure di appropriatezza.<p> <p>Censimento in corso <p> <p>Insomma: una vera piaga, nonostante ciascuna patrologia colpisca una un numero estremamente limitato di persone: meno di cinque su 10 mila nella Comunità Europea. Anche così, in Italia, dove l’aggiornamento dell’elenco è fermo al 2014, i malati sono 190 mila. La scarsa propensione delle industrie farmaceutiche ad investire su malattie caratterizzate dal basso numero di pazienti e in prospettiva dal basso volume di trattamenti, unita al costo elevatissimo delle terapie, quando sono disponibili, è un problema nel problema. Un altro rimanda a tutte quelle malattie che, prima ancora della difficoltà o della impossibilità della cura, scontano la mancata o parziale conoscenza da parte della medicina.<p> <p>Il ruolo dei Big Data <p> <p>Non a caso, da ultimo ci si avvale anche dei Big Data. Parliamo dell’Infodemiologia, l’ultima frontiera della ricerca basata sulle straordinarie opportunità offerte da Google. Più precisamente, dalla piattaforma Google Trend. Ci stanno lavorando proprio i ricercatori del San Giovanni Bosco: coordinandosi con università di altri Paesi, cercano di individuare incidenza, distribuzione geografica, curiosità e centri di cura di malattie semisconosciute, tracciando e ripercorrendo a ritroso gli accessi di malati e familiari che a loro volta cercano informazioni su Google. Un filone alternativo: il vecchio sistema delle campionature sul territorio, come quello gestito dal Centro nazionale delle malattie rare, viene integrato seguendo i flussi di quanti navigano sul web. In seguito i dati sono interpretati e rielaborati per dare ad essi senso compiuto.<p> <p>Reti di riferimento <p> <p>Sempre per restare in tema, da due anni sono attive a livello europeo reti di riferimento (cosiddette ERN, European Reference Network) dedicate allo sviluppo di linee guida condivise e la presa in carico dei pazienti più complessi. Di questo e di molto altro ancora si parlerà nell’ambito del convegno. Comprese le attività del progetto Italia-USA dedicato alle “malattie rare senza diagnosi” (coinvolge, oltre al CMID, alcuni prestigiosi centri di ricerca italiani, l’Istituto Superiore di Sanità e il National Institute of Health di Washington). Obiettivo: identificare con indagini genetiche avanzate patologie clinicamente non diagnosticabili a causa una nuova mutazione e o a “penetranza familiare”, cioè con più di un paziente dello stesso nucleo familiare affetto da una condizione patologica tuttora senza nome.<p> <p> <p> <p> <p> <p><p> <p> <p><p> <p>", "time": "2019-01-24T13:29:59+01:00", "type": "cronaca"}
{"title": " Sportello-lavoro nelle carceri: tre milioni dalla Regione ", "url": "https://www.lastampa.it/2019/01/24/cronaca/sportellolavoro-nelle-carceri-tre-milioni-dalla-regione-rpWJcKQz7xTCux9p5rO9tL/pagina.html", "review": "", "content": "<p> <p>Un'opportunità in luoghi che altrimenti si riducono ad ambiti di esclusione sociale. Si tratta di uno sportello-lavoro all’interno degli istituti penitenziari piemontesi: nascerà a breve, grazie all’intesa di durata triennale firmata dalla Regione insieme al Provveditorato dell’amministrazione penitenziaria per Piemonte, Liguria e Valle d’Aosta e all’Ufficio del Garante regionale delle persone sottoposte a misure restrittive della libertà personale. Obiettivo: favorire, nel momento in cui si avvicina il termine della pena, il reinserimento lavorativo e sociale grazie a interventi di politica attiva del lavoro offerti all’interno del carcere. Oggi la presentazione con Sergio Chiamparino, l'assessora al Lavoro Gianna Pentenero, Liberato Guerriero, provveditore dell'amministrazione penitenziaria e Bruno Mellano, Garante regionale delle persone sottoposte a misure restrittive della libertà personale.<p> <p><p> <p>L'iniziativa <p> <p>Gli sportelli saranno gestiti da operatori dei servizi accreditati al lavoro selezionati dalla Regione attraverso un bando e daranno la possibilità alle persone sottoposte a provvedimenti definitivi dell’autorità giudiziaria, con fine pena prevista entro quattro anni e in stato di disoccupazione, di partecipare ad attività di orientamento, accompagnamento al lavoro all’interno e all’esterno dell’istituto penitenziario, anche in accordo con i servizi socio-assistenziali, identificazione e validazione delle competenze precedentemente acquisiste, incrocio domanda-offerta di lavoro e tutoraggio finalizzato all’inserimento in tirocinio. Alle politiche attive potranno affiancarsi interventi socio-educativi, di mediazione linguistica e culturale o laboratori e seminari formativi, ad esempio in materia di cittadinanza attiva. <p> <p><p> <p>Lo stanziamento <p> <p>A copertura dei costi delle attività e dell’indennità dei tirocini, la Regione ha previsto uno stanziamento iniziale, grazie a risorse provenienti dal Fondo sociale europeo, di 3 milioni, che consentiranno di rivolgersi a una platea potenziale di circa 2.300 persone (tanti sono i detenuti a meno di 4 anni dal fine pena in Piemonte). \"<p> <p>“Con lo sportello lavoro intendiamo quindi offrire ai detenuti un sostegno concreto per riconquistare la propria autonomia”, ha spiegato Chiamparino. \"L’intesa - ha aggiunto Pentenero - consente di mettere in campo strumenti aggiuntivi rispetto a quelli che abbiamo già previsto, come il buono servizi rivolto a soggetti svantaggiati, tra cui rientrano ex detenuti e persone a non più di sei mesi dalla fine pena, o i cantieri di lavoro che possono essere attivati dagli enti locali\".<p> <p> <p> <p> <p> <p><p> <p> <p><p> <p>", "time": "2019-01-24T11:47:45+01:00", "type": "cronaca"}
{"title": "Cede il soffitto della scuola, è ancora allerta sicurezza", "url": "https://www.lastampa.it/2019/01/24/cronaca/cede-il-soffitto-della-scuola-ancora-allerta-sicurezza-uhGs4wZGGQuW06k1fqEkvK/premium.html", "review": "", "content": "<p> <p>La sicurezza degli edifici scolastici torna prepotentemente al centro del dibattito pubblico, tra accuse reciproche e smentite da ogni parte. L’ultimo episodio risale a ieri, all’Istituto Alberghiero Colombatto, nel quartiere di Santa Rita. Era la prima mattinata, poco prima delle nove, quando, all’interno di uno degli spogliatoi sotterranei usati dai ragazzi per cambiarsi prima dei laboratori, è avvenuto il fatto: una mattonella di materiale leggero si è staccata dal controsoffitto, cadendo addosso a una ragazza, che sarebbe caduta, rimanendo lievemente ferita. La studentessa, di quindici anni, è stata trasportata all’Ospedale Martini in codice verde. Cade controsoffitto all’istituto Colombatto, studentessa in ospedale A stretto giro so... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": " | 24 gennaio 2019", "type": "cronaca"}
{"title": " Falso l’assegno da 40 mila euro, banca truffata da una cliente ", "url": "https://www.lastampa.it/2019/01/24/cronaca/falso-lassegno-da-mila-euro-banca-truffata-da-una-cliente-eH9UetH1pvEACTh7mqJnAJ/pagina.html", "review": "", "content": "<p> <p>Una truffa da fare invidia ai professionisti del raggiro. Non solo per la cifra estorta, 40 mila euro, ma soprattutto perché a cadere nella trappola è stata una banca: la filiale del Credito di Casalgrasso e Sant’albano Stura di via Dante, a Carmagnola. L’ideatrice del piano, una donna sulla trentina, è stata denunciata dai carabinieri e con lei sono finiti nei guai altre due persone, per ricettazione. La banca è riuscita a recuperare solo una piccola parte della somma: il resto era già stato prelevato e speso in contanti chissà dove. <p> <p>Rapporto di fiducia  Una storia che si è sviluppata sotto le feste di Natale, quando i tempi di accredito di pagamenti, bonifici e di controllo su altre operazioni bancarie si allungano di qualche giorno, rispetto al solito. Ed è stato uno dei fattori su cui ha giocato la donna per mettere a segno il colpo, così come il fatto che fosse cliente di quella banca da molto tempo. Salutava tutti, dava del tu, aveva la fiducia dei dipendenti e della direzione. <p> <p>Così tra quei giorni di feste è arrivata allo sportello e ha chiesto di versare un assegno di circa 40 mila euro. Una cifra importante, tanto da chiedere che potesse essere accreditata prima possibile: ne aveva estrema necessità. La banca, dal canto suo, doveva espletare tutti i controlli del caso prima di rendere disponibile i soldi sul conto. Tra cui avere la sicurezza che l’istituto bancario indicato sull’assegno coprisse la somma. <p> <p>Via libera in anticipo  Ma in quel periodo specifico dell’anno, la donna avrebbe dovuto attendere almeno una settimana per le conferme definitive. Così ha sfruttato la fiducia che si era costruita in tanti anni e ha chiesto se si fosse potuto accelerare. Secondo le ricostruzioni, visto il rapporto che si era instaurato nel tempo, il personale ha fatto le prime verifiche del caso e poi ha reso disponibile la cifra. Il tutto prima del via libera definitivo dall’altra banca. E così nel giro di un paio di giorni, quei soldi sono arrivati: spendibili senza problemi.<p> <p>Appena la donna li ha visti sul conto ha cominciato a prelevare contanti. Poi ha fatto due sostanziosi bonifici ad altrettante persone. In poche ore, di quei 40 mila euro non c’era praticamente più traccia. <p> <p>DOccia fredda  Dopo una settimana, passati i giorni di festa, ecco la notizia che non ti aspetti: la banca riceve la comunicazione dall’altro istituto di credito che di quell’assegno non se ne sapeva nulla. Non solo era scoperto, ma da un controllo più approfondito è uscito fuori che era proprio falso. Impossibile, stando alle testimonianze, capirlo anche dopo un’analisi visiva accurata: era stato contraffatto in modo perfetto. <p> <p>A quel punto la filiale ha cercato di bloccare i passaggi di denaro, ma ormai era tardi. Anche i soldi inviati sugli altri due conti erano stati già usati. L’unica cosa da fare, a quel punto, era chiamare i carabinieri e raccontare cosa fosse successo. La donna è stata subito rintracciata e denunciata. Le due persone che hanno ricevuto i bonifici, accusate di ricettazione, altri non sarebbero che i complici del raggiro.<p> <p>BY NC ND ALCUNI DIRITTI RISERVATI <p> <p> <p> <p> <p> <p><p> <p> <p><p> <p>", "time": "2019-01-24T07:45:23+01:00", "type": "cronaca"}
{"title": "L’onda torinese Sì Tav diventa lista civica", "url": "https://www.lastampa.it/2019/01/24/cronaca/londa-torinese-s-tav-diventa-lista-civica-eHJGSaGBYVdMITR0O3slyH/premium.html", "review": "", "content": "<p> <p>Ormai è chiaro che la partita per le Regionali si giocherà intorno alla Tav e i candidati non potranno non bussare alla porta di quella società civile che per due volte è riuscita a portare circa 30mila persone in piazza. In questo ragionamento si inserisce la mossa di Mino Giachino, che con la sua petizione ha ampiamente superato le 100mila firme: ha registrato l’associazione «Si Lavoro Si Tav. Movimento per la crescita». L’intenzione è quella che diventi poi una lista civica pronta ad appoggiare fattivamente la battaglia. «Il Movimento Si Tav - spiega l’ex sottosegretario ai Trasporti - se punta davvero alla Tav deve riuscire a fare la differenza per la Regione. Non basta avere un simbolo Si Tav per essere credibili». Sì Tav, anche la ... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": " | 24 gennaio 2019", "type": "cronaca"}
{"title": " Quell’orda femminile della V B del Quintino Sella quarant’anni dopo... ", "url": "https://www.lastampa.it/2019/01/08/cronaca/quellorda-femminile-della-v-b-del-quintino-sella-quarantanni-dopo-Gx8Mza4PWBPV42lvcnx31L/pagina.html", "review": "", "content": "<p> <p>Sono trascorsi molti anni da quel 9 giugno del 1979, eppure il ricordo di quell’ultimo giorno di scuola suscita tuttora forti emozioni in tutte noi ex allieve della quinta B del Quintino Sella. Quel sabato la campanella suonò puntuale come sempre e il boato degli studenti quasi ne coprì il suono; il giorno seguente per gli altri iniziavano le tanto desiderate vacanze, ma per noi di quinta solo un vortice di ansia, al pensiero costante dell’esame di maturità.<p> <p>La Riforma Spadolini riguardante la scuola giunse in tempo per peggiorare la situazione ed aumentare la nostra paura, era possibile che la seconda materia orale da noi proposta venisse cambiata con un brevissimo preavviso e purtroppo ad alcune della nostra classe capitò! In quel caldo 9 giugno, la porta dell’aula che ci aveva accolte ed ospitate, si chiuse così come il registro, presenza autorevole ed indiscussa, posato su quella vecchia scrivania.<p> <p>Nessuna di noi ragazze era consapevole che quel registro si sarebbe chiuso per non riaprirsi mai più. Pagine che riassumevano la nostra quotidianità di studentesse, redatte con le diverse grafie dei nostri insegnanti che erano professori severi, esigenti, a nostro parere spesso ingiusti, talvolta anche detestati ma sempre rispettati da tutte noi.<p> <p>Tutta al femminile  La nostra sezione era la B, una classe declinata al femminile per una strana tradizione voluta e mantenuta nel tempo dalla scuola stessa. Eravamo 22 ragazze arrivate da strade diverse, ognuna col proprio vissuto, ragazze semplici ed allegre che con fatica si erano adeguate ad uno stile educativo e formativo austero e rigoroso di cui il Quintino Sella si faceva vanto, in anni in cui la parole d’ordine tra gli studenti erano sciopero ed occupazione.<p> <p>Strana ed eccezionale storia la nostra!  Abbiamo iniziato gli studi nell’ottobre del 1974, chi nella succursale di via Chisone e chi in quella di via Revel, le nostre sezioni di appartenenza erano state le : B, F, L, ed M, presto decimate, frammentate e ridistribuite in altrettante sezioni con conseguenze anche pesanti per gli studenti che dovevano comprare nuovi libri di testo, oltre alla difficoltà di doversi inserire in sempre nuove realtà con compagni ed insegnanti diversi (alla faccia della tanto pubblicizzata continuità didattica). «Eran 300, eran giovani e forti, e sono morti….» declamava il caro professor Moretto dalla sua cattedra della seconda B, tentando di farsi ascoltare di fronte ad «un’orda di femmine», così come lui amava definirci. Una classe molto numerosa quella, nata da una prima unione delle sopravvissute di 1a B e 1a L, difficile per le prime accettarne l’inclusione e faticoso per le seconde sentirsi come pesci fuor d’acqua!<p> <p>I nuovi arrivi  La spensieratezza e l’allegria dei nostri 16 anni però ci aiutò’ e diventammo una meravigliosa classe, riuscendo anche a combinare parecchie birbonate ed ancora oggi ai nostri incontri, non possiamo non riderne al solo ricordo. La falce del Quintino Sella non si fermò mai ! Ci trovammo nella stessa situazione in quarta , quando dovemmo accogliere un gran bel gruppo di ragazze provenienti da una classe del corso di tedesco mentre noi eravamo in quello di inglese. Fu un’altra complessa fusione, non fu immediata nè priva di difficoltà ma crediamo che l’acredine verso questo metodo ben poco didattico, che non teneva conto delle allieve piuttosto era funzionale alla direzione e ai docenti, ci avvicinò e fece nascere una spontanea e tacita alleanza che diventò assoluta coesione quando alla fine dell’anno, la nostra sezione vide il 50% delle ragazze rimandate e bocciate a differenza delle altre sezioni, fra il nostro disappunto e lo stupore degli insegnanti delle altre quarte.<p> <p>Settembre ’78: finalmente si comincia a intravedere la luce in fondo al tunnel!  La quinta B a cui tutte ormai ci sentivamo appartenere, era una classe poco numerosa, solo 22 ragazze ma belle toste, determinate e concentrate sul loro obbiettivo: il diploma. Giunsero le prove scritte ai primi di luglio (italiano e ragioneria) poi l’agonia, ovvero l’attesa degli orali. Fu un successo, che soddisfazione, tutte mature con buone valutazioni e ben due 60/60imi ! Anche se onestamente potevano essere di più.<p> <p><p> <p><p><p><p><p><p> <p>Il mondo era nostro, ci aspettava!  Erano anni difficili, l’Italia era già in forte crisi politico-economica ma per fortuna vi erano ancora alcune possibilità lavorative per i giovani e tutte noi abbiamo messo a frutto il nostro diploma. Erano stati anni faticosi i nostri, abbiamo frequentato la scuola negli anni di piombo del terrorismo, eravamo in classe quando il preside Vinassa, con nostro stupore ci disse di tornare a casa, lo fece perché avevano rapito Aldo Moro. Ci rendemmo conto della gravità della situazione e della minaccia di un possibile colpo di stato, quando all’uscita abbiamo visto gli allievi della caserma Cernaia con armi in mano, gli stessi ragazzi che ci sorridevano dalle loro finestre nella quotidianità del nostro intervallo. Eravamo vicine ai luoghi dei maxi processi ai brigatisti con i disagi del caso ed eravamo momentaneamente uscite col permesso del preside, per recarci ai funerali di Carlo Casalegno primo giornalista ucciso dalle Brigate Rosse.<p> <p>Le reunion  Da allora, di strada, ne abbiamo fatta parecchia, non ci siamo mai realmente lasciate. Ci siamo incontrate ad intervalli a volte brevi e volte lunghi, perse di vista? Forse, ma mai dimenticate le une delle altre. Per evitare di perderci avevamo ideato una catena telefonica, in anni in cui il telefono aveva la cornetta e ha funzionato per un po’ ma poi chi per inseguire il lavoro, chi per creare la propria famiglia, con traslochi e trasferimenti, abbiamo perso quasi del tutto ogni possibile contatto per circa 20 anni. E’ nel Natale del 2012, che due di noi si incontrano, un caffè, due chiacchiere ed ecco… i ricordi della scuola, le risate, le compagne, allora perché non mettere insieme tracce ricordi, indirizzi e cognomi? Detto fatto ! Un lavoro notevole, telefonare e chiedere nella speranza di ritrovare l’amica e che si ricordi di te. Ci siamo riuscite grazie alla testardaggine che ci ha sempre caratterizzate e alla santa tecnologia che grazie ad internet ci ha agevolato la ricerca.<p> <p>Sei anni fa  Nel marzo del 2013 ci siamo finalmente incontrate e siamo state travolte da emozioni fortissime, avremmo voluto che quella serata ricca di gioia, allegria e commozione, non finisse mai ed è per questo che i nostri incontri si sono fatti sempre più frequenti e sempre più lunghi. All’inizio era una pizzeria, poi il ristorante ma il tempo volava e noi volevamo stare ancora a chiacchierare, allora alcune di noi hanno momentaneamente sfrattato marito e figli, per aprire le porte di casa propria. Ognuna porta qualcosa da mangiare o da bere, poi ci diamo dentro a parlare di qualsiasi cosa: i figli, il lavoro, gli acciacchi dell’età. Abbiamo creato un gruppo telefonico e grazie ad esso, l’organizzazione degli incontri è facilitata ma soprattutto possiamo chiacchierare in continuazione, come se fossimo tutte ancora in quella quinta B, però senza lo spauracchio dell’insegnante!Comincia Doriana alle 6 del mattino con il buongiorno e terminano Mariangela, Maria Teresa, Lorella anche alle 2 con la buonanotte.<p> <p>In quel lontano 9 giugno abbiamo chiuso un registro ma non la nostra storia, ora abbiamo una chat sempre aperta per sfoghi, incoraggiamenti, consigli e semplici ma terapeutiche barzellette; ci sosteniamo a vicenda, festeggiamo neo nonne, nozze d’argento, vittorie sulle malattie, speriamo vivamente anche qualche pensionamento e certamente nel 2019 festeggeremo alla grande i nostri 40 anni di diploma!<p> <p>LEGGI ANCHE: Tutti gli articoli di questa rubrica <p> <p>Un giorno il destino ci fece un grande dono, quello di farci incontrare, allora non potevamo sapere quanto fosse meraviglioso ma oggi con i nostri quasi 60 anni ed un bel po’ di strada alle spalle, siamo consapevoli di essere fortunate nel custodire l’amicizia, quella vera, rara e preziosa, tenendoci per mano oggi come ieri, domani e…<p> <p>Ecco chi siamo  Andoni Giuliana, Appendino MariaTeresa, Arneodo Antonella, Assone Linda, Canavese Mirella, Desilvestris Marina, Donadio Cinzia, Fasciola Daniela, Falchero Patrizia, Marangon Lorella, Massa Giulia, Negro Patrizia, Pignata Terry, Pregnolato Patrizia, Ratti Donatella, Sina Doriana, Viglione Mariangela, Virzi Patrizia, Zuccato Laura.<p> <p><p> <p>*** MANDATECI LE VOSTRE STORIE <p> <p>Inviatele con 2 fotografie orizzontali di come eravate e come siete a cenadiclasse@lastampa.it: le troverete sulla pagina della Cronaca di Torino de La Stampa e sul profilo Facebook.<p> <p><p> <p> <p> <p> <p> <p><p> <p> <p><p> <p>", "time": "2019-01-08T14:18:43+01:00", "type": "cronaca"}
{"title": " Chiamparino: “Sgombero Moi? L’ordine pubblico non ci compete”. Appendino: “Non useremo la forza” ", "url": "https://www.lastampa.it/2019/01/24/cronaca/chiamparino-sgombero-moi-problema-di-ordine-pubblico-non-di-nostra-competenza-qF73JEKPcHUvz2MafevNIM/pagina.html", "review": "", "content": "<p> <p>«Se quello del Moi diventa uno sgombero, allora è un problema di ordine pubblico e noi non c’entriamo perché non abbiamo le competenze. Se invece resta un progetto condiviso, allora vedremo come accorciare i tempi».  <p> <p>LEGGI ANCHE: Dallo sgombero “dolce” alle tappe forzate: Moi libero entro un anno <p> <p>Così il governatore del Piemonte, Sergio Chiamparino, sulla decisione di anticipare a fine anno la liberazione dell’ex Villaggio olimpico di Torino presa in un incontro tra il ministro Salvini e la sindaca Appendino. «Non siamo stati coinvolti, aspetto di capire se è cambiato il progetto».<p> <p>  <p> <p> <p> <p> <p><p> <p> <p><p> <p>", "time": "2019-01-24T12:52:18+01:00", "type": "cronaca"}
{"title": " Dallo sgombero “dolce” alle tappe forzate: Moi libero entro un anno ", "url": "https://www.lastampa.it/2019/01/24/cronaca/dallo-sgombero-dolce-alle-tappe-forzate-moi-libero-entro-un-anno-kalQe8FldkLjjNurc516KI/pagina.html", "review": "", "content": "<p> <p>Entro la fine dell’anno, massimo all’inizio del 2020, il Moi come lo conosciamo oggi - quattro palazzine occupate dal 2013 da centinaia di profughi lasciati allo sbando e senza assistenza - non esisterà più: gli stabili verranno liberati, le persone (circa 600 attualmente) trasferite altrove, inserite nei percorsi di accoglienza, rimpatriate con il loro consenso o espulse.<p> <p>La svolta è l’esito del vertice romano tra il ministro dell’Interno Matteo Salvini e la sindaca Chiara Appendino e segna, inevitabilmente e al di là delle smentite di rito, il brusco ridimensionamento del progetto Moi per come era stato concepito: un modello che doveva essere di esempio su scala nazionale, fatto di legalità e accoglienza, sicurezza e integrazione, capace di mettere fine a un’occupazione troppo a lungo trascurata, assicurando però ai migranti alloggio, assistenza, percorsi di apprendimento, formazione e inserimento lavorativo. Ecco, tutto questo diventa impossibile se l’orizzonte passa dalla primavera del 2021 al 31 dicembre 2019, perché immaginare uno «sgombero dolce», come è stato definito dai sostenitori del modello, per 600 persone in meno di dodici mesi è dura. La rotta è tracciata: a marzo la palazzina azzurra, in estate quella grigia, a novembre l’arancione. Alle condizioni del piano originario vorrebbe dire sistemare circa 150-200 persone ogni tre mesi. Impossibile.<p> <p><p> <p>  <p> <p> <p> <p> <p><p> <p> <p><p> <p>", "time": "2019-01-24T07:39:22+01:00", "type": "cronaca"}
{"title": "Sgombero al Moi, Chiamparino: “L’idea non era questa” - La Stampa", "url": "https://www.lastampa.it/2019/01/24/cronaca/chiamparino-sullincontro-tra-salvini-e-appendino-per-lex-moi-bisogna-capire-se-portare-avanti-progetto-o-cambiargli-natura-eBmMnh95SXL1Lq8M1tfqsO/pagina.html", "review": "", "content": "<p> <p>24/01/2019<p> <p>", "time": "24/01/2019", "type": "cronaca"}
{"title": "Andrew ucciso al Moi di Torino perché rifiutava di entrare nella confraternita", "url": "https://www.lastampa.it/2019/01/24/cronaca/andrew-ucciso-al-moi-di-torino-perch-rifiutava-di-entrare-nella-confraternita-Ei79Wc03fR1EQM9ktJMRWI/premium.html", "review": "", "content": "<p> <p>Ci sono i riti, ancora molto radicati nella cultura nigeriana e che fanno paura anche a chi da anni ha lasciato il Paese d’origine. E ci sono gli affari, legati ad attività misere ma che messe tutte insieme possono rappresentare un business di tutto rispetto per chi la miseria l’ha vissuta sulla propria pelle. Un business che diventa associazione criminale e anche il movente di un omicidio. Il delitto del Moi è anche questo: una contesa di spazi e di potere finita nel sangue. Con un uomo preso ad accettate sotto i portici del centro e un’altro prima travolto da un’auto e poi ucciso nella sua stanza, con un bilanciere da 50 chili schiacciato sulla testa. Delitto al Moi, un omicidio della mafia nigeriana Michael Onoshorere Umoh è un cittad... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": " | 24 gennaio 2019", "type": "cronaca"}
{"title": " Una nuova stazione ferroviaria a Chivasso ", "url": "https://www.lastampa.it/2019/01/24/cronaca/una-nuova-stazione-ferroviaria-a-chivasso-WtEf77HLsO3VEsKa5vYC9K/pagina.html", "review": "", "content": "<p> <p>La Città metropolitana di Torino «lavora con impegno e convinzione» al progetto della creazione della nuova stazione di interscambio ferroviario Porta Canavese, Monferrato e Valle D’Aosta che nascerebbe a Chivasso in frazione Montegiove, lungo la linea ad Alta Velocità Torino-Milano, nel punto in cui l’alta velocità si interseca con la linea storica Torino -Ivrea- Aosta. <p> <p>Giovedì 31 gennaio nella seduta del Consiglio metropolitano di Torino il tema verrà affrontato con l’esame della mozione sulla «Alta Velocità Porta del Canavese» che il vicesindaco della Città Metropolitana Marco Marocco porterà in discussione per affrontare il tema dell’individuazione delle risorse finanziarie e dell’iter progettuale da avviare a livello nazionale e locale.<p> <p>LEGGI ANCHE  Il macchinista: “Completate la Tav, la vecchia linea è un collegamento fuori dal tempo” <p> <p>Lunedì scorso Marocco ha partecipato all’incontro a Chivasso con gli assessori ai Trasporti della Regione Piemonte Francesco Balocco, della Regione Valle d’Aosta Luigi Berstchy e con esponenti della IV Commissione del Consiglio regionale della Valle d’Aosta.Prima dell’incontro si è svolto un sopralluogo sul terreno a nord ovest di Chivasso, all’intersezione tra la linea Torino-Aosta e la linea ad Alta Velocità, dove dovrebbe essere costruita la nuova stazione.  <p> <p>Per Marco Marocco un progetto importante perché «Collegando il nodo chivassese alla rete nazionale dell’Alta Velocità con la stazione di interscambio Porta Canavese, Monferrato e Valle D’Aosta e dando modo alle linee da Aosta, da Asti e da Casale di essere parte integrante di un sistema trasportistico di alto livello potremo avviare un piano di rilancio delle ferrovie Aosta-Chivasso, Asti-Chivasso e Casale-Chivasso. Dobbiamo arrivare ad una mobilità locale ma anche nazionale capace di veicolare il traffico pendolare, il traffico della media e lunga distanza compreso quello turistico verso Valle d’Aosta, Canavese e Monferrato».<p> <p>Per Marco Marocco la stazione di Porta, però, è strettamente collegata al potenziamento della linea Torino-Ivrea-Aosta: «Servono investimenti per potenziare la ferrovia Chivasso-Aosta e ridurre drasticamente il tempo di sosta a Chivasso, anche con le opportune modifiche del percorso. I miglioramenti della rete ferroviaria sono indispensabili per offrire a cittadini ed imprese del Canavese, della Valle d’Aosta e del Monferrato un servizio che risponda alle loro necessità: “per restituire dignità e rilancio economico a territori marginalizzati rispetto alla rete nazionale dell’Alta Velocità” conclude Marocco&gt;&gt;.<p> <p>.<p> <p> <p> <p> <p> <p><p> <p> <p><p> <p>", "time": "2019-01-24T18:31:05+01:00", "type": "cronaca"}
{"title": " Nuovo robot chirurgo: gli americani scelgono l'Istituto di Candiolo come primo centro in Italia ", "url": "https://www.lastampa.it/2019/01/24/cronaca/nuovo-robot-chirurgo-gli-americani-scelgono-listituto-di-candiolo-come-primo-centro-in-italia-1MP683PCDWfbUmtqNWIhnI/pagina.html", "review": "", "content": "<p> <p>Gli americani puntano sull’Istituto dei Tumori di Candiolo come centro di riferimento per la chirurgia robotica all’avanguardia: Intuitive Surgical, Inc. e Ab Medica lo hanno scelto quale centro di riferimento per una prima installazione in Italia della tecnologia “Da Vinci-Single Port”, per avviare un progetto pilota di validazione scientifica. La notizia sarà annunciata in occasione della seconda edizione di «Better than live!», videocorso in 3D dedicato alla chirurgia oncologica del distretto testa-collo, in programma presso l’Irccs dal 28 al 30 gennaio.<p> <p><p> <p>Tecnologia all'avanguardia <p> <p>La chirurgia robotica con Da Vinci, che oggi rappresenta l’espressione più avanzata della tecnologia applicata alla chirurgia, vedrà nella seconda metà del 2019 un significativo passo avanti con l’ingresso sul mercato della tecnologia Da Vinci Single Port, un robot con un terminale miniaturizzato a bracci flessibili delle dimensioni pari a quelle di un tubetto rigido di dentifricio. Come spiegano dall’Istituto, «il robot miniaturizzato compatibile con la consolle del Da Vinci XI, il fratello maggiore già in servizio presso le camere operatorie dell’Istituto, determinerà una ulteriore spinta verso la strategia chirurgica del futuro». Sintetizzando il concetto in un’espressione: «Piccolo taglio, grande chirurgia». Questa strategia non poteva non interessare un settore chirurgico di estrema rilevanza numerica come la chirurgia della tiroide e delle paratiroidi: anche in questo campo l’abbinamento uomo-tecnologia sta determinando una progressione verso gli accessi estetici, che risparmiano il collo per asportare la tiroide.<p> <p><p> <p>Interventi in diretta <p> <p>L’edizione del corso sarà centrata sulla chirurgia robotica e sulla chirurgia oncologica di tiroide e paratiroidi. Davanti a una platea di più di 150 chirurghi provenienti da tutto il mondo e di molti giovani medici e specializzandi, presso le sale operatorie verranno effettuati 16 interventi di chirurgia oncologica di testa e collo da parte di specialisti esperti in chirurgia mini-invasiva: tutti gli interventi saranno ripresi e riprodotti in 3D su grande schermo.<p> <p><p> <p>Punto di riferimento <p> <p>Un appuntamento scientifico di grande rilevanza, con cui l’Istituto rimarca una vocazione di ricerca proiettata al futuro della Chirurgia oncologica e al campo gestionale. Obiettivo: ridurre invasività e peso, sia clinico che economico, degli interventi chirurgici mantenendo la stessa efficacia curativa. Il tutto stimolando gli operatori, in linea con la mission dettata dal ministero della Salute e dalla Regione, ad un passaggio progressivo verso forme di chirurgia mini-invasiva avanzata, miniaturizzata, robotizzata, e personalizzata, mantenendo al centro dell’attenzione la malattia e il malato, nonché la sostenibilità per il sistema sanitario nazionale. La squadra di chirurghi che si alternerà al tavolo operatorio sarà capitanata dall’équipe Universitaria di Chirurgia Oncologica Cervico-Cefalica diretta dal professor Giovanni Succo e dal dottor Nicola Palestini, responsabile del programma di Chirurgia oncologica della Tiroide e delle Paratiroidi dell’Istituto di Ricovero e Cura a Carattere Scientifico- FPO Irccs di Candiolo.<p> <p> <p> <p> <p> <p><p> <p> <p><p> <p>", "time": "2019-01-24T09:27:36+01:00", "type": "cronaca"}
{"title": "Chiusa a San Salvario la pizzeria infestata dalle blatte ", "url": "https://www.lastampa.it/2019/01/24/cronaca/chiusa-a-san-salvario-la-pizzeria-infestata-dalle-blatte-AYvfvroRJCAfygj1xh8zyO/pagina.html", "review": "", "content": "<p> <p>I controlli sono scattati sabato sera, quando una coppia di torinesi si è fatta recapitare a casa un paio di pizze. Su una delle fette, però, oltre a funghi e prosciutto c’era anche uno scarafaggio (prima foto). Dopo la loro segnalazione gli agenti del commissariato Barriera Nizza hanno deciso di fare una visita nel locale da cui era partita la consegna. Si tratta del «Pizza Boom» di via Madama Cristina, nel cuore di San Salvario.<p> <p>Qui i poliziotti hanno scoperto che l’insetto finito sul piatto dei clienti non era certo un caso isolato. Tutto il locale, infatti, era letteralmente infestato dalle blatte. E certo non all’insaputa dei gestori della cucina, tanto che l’insetticida in polvere era sparso ovunque, anche nelle immediate vicinanze degli alimenti, con il rischio di causare gravi danni alla salute umana. <p> <p><p> <p><p><p><p><p><p> <p>Le verifiche sono state eseguite dai poliziotti insieme al personale dell’Asl To1, che pochi giorni fa ha proceduto ad un’accurata ispezione del locale. La presenza di scarafaggi è stata riscontrata negli stessi contenitori per alimenti, sul tavolo dove vengono preparati i cibi, dentro e dietro i frigoriferi, nel deposito del locale, sugli scaffali e anche direttamente negli impasti (seconda foto). Inoltre, nel congelatore erano conservati diversi alimenti privi di etichettatura e in cattivo stato di conservazione. Il titolare della pizzeria, rinomata anche per la vendita di prodotti e piatti tipici siciliani, è stato sanzionato e denunciato a piede libero. La questura di Torino ha poi posto sotto sequestro la pizzeria. <p> <p> <p> <p> <p> <p><p> <p> <p><p> <p>", "time": "2019-01-24T14:26:23+01:00", "type": "cronaca"}
{"title": " Per i piccoli talenti di Giaveno corsi intensivi di matematica e inglese ", "url": "https://www.lastampa.it/2019/01/24/cronaca/per-i-piccoli-talenti-di-giaveno-corsi-intensivi-di-matematica-e-inglese-xAUxR3kUgO89y8Tx9patJP/pagina.html", "review": "", "content": "<p> <p>Scienze stellari è il nome del corso rivolto agli alunni di Giaveno \"con una marcia in più\" nelle discipline matematiche e scientifiche. English in action è invece pensato per i più portati nelle lingue straniere. <p> <p><p> <p>LEGGI ANCHE: Come stimolare la curiosità ed esaltare la creatività dei giovani <p> <p><p> <p>Entrambi i corsi del progetto pilota presentato oggi, giovedì 24 gennaio, dalla Città e dall'Associazione genitori della Val Sangone nascono quest'anno con l'obiettivo di valorizzare i piccoli talenti delle scuole primarie e secondarie di primo grado del paese. <p> <p><p> <p>«Così come è giusto dedicare attenzioni a chi resta indietro, è importante garantire offrire di più ai ragazzi di talento, che a volte rimangono delusi dalla scuola» sottolineano i promotori dei nuovi percorsi di studio che affiancheranno i programmi educativi delle scuole locali. I nuovi corsi partiranno a febbraio, con lezioni il sabato (dalle 10 alle 12): ospitate, per circa cinque mesi, nei locali dell'A.Ge di via Maria Ausiliatrice 67. <p> <p><p> <p>Il percorso di lingua straniera prevede laboratori per acquisire scioltezza nel dialogo e nella comprensione dell'inglese parlato, anche attraverso momenti interattivi. Quelli studiati in collaborazione con docenti di fisica e del Politecnico di Torino porteranno invece i ragazzi a conoscere meglio la matematica e le scienze naturali, sempre attraverso il gioco e semplici esperimenti. In entrambi i casi dei tutor guideranno gli iscritti. Per informazioni e iscrizioni contattare l'associazione via mail all'indirizzo monimossa@gmail.com entro il 5 febbraio.<p> <p> <p> <p> <p> <p><p> <p> <p><p> <p>", "time": "2019-01-24T16:12:42+01:00", "type": "cronaca"}
{"title": " Salone del Libro, Picchioni: “Mi difenderò per ogni scatola di cioccolatini” ", "url": "https://www.lastampa.it/2019/01/24/cronaca/salone-del-libro-picchioni-mi-difender-per-ogni-scatola-di-cioccolatini-yd7MaqwXY1Ucok5T0sUvHJ/pagina.html", "review": "", "content": "<p> <p> «Mi difenderò per ogni scatola di cioccolatini, che pure è un omaggio caratteristico della nostra città, per avere utilizzato ogni risorsa mia e della Fondazione per superare diffidenze, pregiudizi e ostacoli, mi difenderò per aver accolto i nostri ospiti con un’ospitalità degna della tradizione torinese, ma l’importante è che Torino sia stata e rimanga per tutti la `Città del Libro”. Rolando Picchioni, ai vertici del Salone del Libro dal 1998 al 2015, si difende cosi´ dallo «stillicidio mediatico» delle notizie relative all’inchiesta sulla buchmesse torinese.<p> <p><p> <p><p><p><p><p>REPORTERS<p> <p><p> <p>«Scrivo per ribadire l’orgoglio per un lavoro compiuto con passione in oltre quindici anni, lavoro che, al di là delle molteplici difficoltà, ha fatto del Salone una realtà indiscussa della cultura italiana», scrive Picchioni, che in una lettera aperta individua il «peccato originale»: «il mio lavoro iniziò alla fine del 1998 con un fondo di dotazione inesistente». <p> <p><p><p><p><p>REPORTERS<p> <p>LEGGI ANCHE Foulard di seta e pranzi stellati al Salone del libro, Picchioni: “Normale ospitalità” <p> <p><p> <p>Una «evidente criticità economica, che ha condizionato tutti i bilanci successivi». Una situazione che si è drammatizzata nel corso degli anni, essendo i contributi dei soci fondatori andati diminuendo in maniera inversamente proporzionale alle crescenti attività che la Fondazione stava svolgendo».<p> <p><p> <p>LEGGI ANCHE  Chiusa la maxi inchiesta sul Salone del Libro: 29 indagati tra cui Fassino e Parigi   <p> <p> <p> <p> <p> <p><p> <p> <p><p> <p>", "time": "2019-01-24T17:49:34+01:00", "type": "cronaca"}
{"title": " Dybala e Superga, è amore vero ", "url": "https://www.lastampa.it/2019/01/24/cronaca/dybala-e-superga-amore-vero-GPBLv7dntmdlTVzTm7IrzM/pagina.html", "review": "", "content": "<p> <p>L’aveva detto al primo anno in bianconero: «Superga è la parte della città che amo di più». Dopo tre stagioni di casa a Torino, Paulo Dybala non ha cambiato idea. Come dimostrano le foto comparse un’ora fa sui suoi social, che ritraggono il numero 10 bianconero di fronte alla basilica insieme agli amici. Dopo le fatiche dell’allenamento al mattino, con la testa già a domani, l’anti-vigilia della gara dell’Olimpico contro la Lazio. <p> <p>Chissà che non abbia trovato il tempo di visitare la lapide del Grande Torino dove, sempre nel 2016, aveva dichiarato di aver «sentito amarezza, dolore». Quello che a casa sua chiamano Amargura. La stessa sensazione che l’ha spinto, nel 2017, a condividere la foto della Mole col simbolo del Toro e la didascalia: «Rivali sempre, nemici mai. Rispetto per gli Invincibili».   <p> <p>  <p> <p>  LEGGI ANCHE  Grande Torino, in 2mila a Superga per ricordare un mito che unisce tutti <p> <p><p> <p>Nell’anno del 70esimo anniversario della tragedia di Superga, non sarà sicuramente l’ultimo tributo del bianconero al «Grande Torino». Una storia che va oltre i colori, legata per sempre ad un posto magnifico. Il cui fascino non strega solo chi ha il cuore granata, ma anche i campioni della Juve. <p> <p><p> <p> <p> <p> <p> <p><p> <p> <p><p> <p>", "time": "2019-01-24T18:29:43+01:00", "type": "cronaca"}
{"title": "Torino, flash mob contro Burger King a Palazzo Nuovo - La Stampa", "url": "https://www.lastampa.it/2019/01/24/cronaca/torino-flash-mob-contro-burger-king-a-palazzo-nuovo-e3bx1k4DSzYu3NnFtnOZtK/pagina.html", "review": "", "content": "<p> <p>24/01/2019<p> <p>", "time": "24/01/2019", "type": "cronaca"}
