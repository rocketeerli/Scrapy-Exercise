{"title": "Sant’Egidio: “Portiamo alla Gmg di Panama le attese di pace e giustizia dei piccoli” ", "url": "https://www.lastampa.it/2019/01/24/vaticaninsider/santegidio-portiamo-alla-gmg-di-panama-le-attese-di-pace-e-giustizia-dei-piccoli-ZBZYBjSjVmyLbYQtuBXg7L/pagina.html", "review": "", "content": "<p> <p>Vengono da tutta l’America Latina, in particolare da Messico, Honduras, Nicaragua, El Salvador, Costa Rica, Cuba, Argentina, Colombia, ma anche dall’Europa, i giovani della Comunità di Sant’Egidio, giunti a Panama per partecipare alle Giornate Mondiali della Gioventù. <p> <p><p> <p>Nei loro Paesi sono impegnati ogni giorno a fianco dei più poveri, in particolare dei bambini e dei migranti, per umanizzare società spesso troppo segnate dalla violenza e dall’ingiustizia. <p> <p><p> <p>Domani, venerdì 25 gennaio, alle 10, l’Università Cattolica “Santa Maria La Antigua”, in Avenida Ricardo Alfaro, ospiterà un’assemblea, che darà voce ai sogni dei giovani per un mondo più umano, accogliente e solidale.<p> <p><p> <p>Per informazioni: www.santegidio.org<p> <p> <p> <p> <p> <p><p> <p> <p><p> <p>", "time": "2019-01-24T17:06:45+01:00", "type": "vaticaninsider"}
{"title": "L’appello di Papa Francesco per i 49 migranti su Sea Watch e Sea Eye: “Leader europei dimostrino solidarietà” - La Stampa", "url": "https://www.lastampa.it/2019/01/06/vaticaninsider/lappello-di-papa-francesco-per-i-migranti-su-sea-watch-e-sea-eye-leader-europei-dimostrino-solidariet-U4E0lcKzNrKMWsFeBpS26M/pagina.html", "review": "", "content": "<p> <p>06/01/2019<p> <p>", "time": "06/01/2019", "type": "vaticaninsider"}
{"title": "Scuole teologiche ", "url": "https://www.lastampa.it/2019/01/23/vaticaninsider/scuole-teologiche-5l3kYkPqPb6gku6tF8fQeJ/pagina.html", "review": "", "content": "<p> <p>Sembra che nessun teologo oggi gradisca che il proprio teologare venga catalogato e sbrigativamente incasellato in una «scuola» sia pur «di pensiero». Tuttavia, i teologi quando parlano dei colleghi (vuoi per la location di insegnamento o per l’appartenenza a qualche istituzione/movimento oppure, nel migliore dei casi, per l’epistemologia che addotta nella sua ricerca) si rendono ben disponibili a incasellare il pensiero altrui.<p> <p><p> <p>Al di là dei termini (scuole? corrente? filoni?...), sullo sfondo di ogni «scuola» veleggia sempre: (1) una filosofia; (2) una dialettica correlata a una filosofia/teologia più organica, preminente se non proprio monopolistica; (3) una congiuntura storico-culturale (ad es. ordini, movimenti) e/o geografica (ad es. università) che polarizza la produzione teologica magari rafforzata da esponenti di marcata personalità; (4) abilità e opportunità tecnologiche che veicolano/traducono cognizioni glocal (teologi influencer). <p> <p><p> <p>Ma a che servono le «scuole teologiche»? Per scambiarsi idee simile e consociarsi per rafforzare le gracilità individuali? Dal Vaticano II è nato un pensiero capace di coagulare una «scuola»? Un istituto religioso o un movimento è oggi in grado di originare una «scuola teologica», oppure forma epigoni old style? Oggi di fronte alla forte pluralizzazione della teologia e dei teologi di vario «genere» moltissimi ne escono disorientati e sconcertati. In Italia come stanno le cose? Basta l’accorpamento di Facoltà (magari per aree geografiche e discipline) per creare «scuole»? O le tante (poco incisive) «associazioni» di teologi/teologhe? E che dire dei teologi vagantes, visiting… quando è già difficile anche il solo presagio di una appartenenza? Ha ancora senso oggi parlare di «scuole teologiche»?<p> <p><p> <p>Vai al sito Edizioni Messaggero Padova  <p> <p><p> <p><p> <p> <p> <p> <p> <p><p> <p> <p><p> <p>", "time": "2019-01-23T11:37:28+01:00", "type": "vaticaninsider"}
{"title": "Il Papa lancia l’app “Click To Pray”: “Scaricatela e pregate con me” Il Papa lancia l’appClick To Pray: “Scaricatela e pregate con me” - La Stampa", "url": "https://www.lastampa.it/2019/01/20/vaticaninsider/il-papa-lancia-lapp-click-to-pray-scaricatela-e-pregate-con-me-ODtR3WY4OugucBI6rPxPeL/pagina.html", "review": "", "content": "<p> <p>20/01/2019<p> <p>", "time": "20/01/2019", "type": "vaticaninsider"}
{"title": "“Perché ero sacrilego e ora sono un mistico” ", "url": "https://www.lastampa.it/2019/01/21/vaticaninsider/perch-ero-sacrilego-e-ora-sono-un-mistico-NtU9pqWz9uFitdqsrDUC3O/pagina.html", "review": "", "content": "<p> <p>«Non è che non credo nella morte in generale, io non credo nella morte di Salvador Dalì», così il visionario, scandaloso, eccentrico, geniale artista catalano, ancora in piene forze, a chi lo interrogava su cosa sarebbe successo al suo trapasso. Il tema però lo ossessionava fin dall’adolescenza - anche attraverso l’idea della percezione del tempo - influenzandone l’opera nonostante i tentativi di rimuoverlo. E se da una parte Dalì affermava «dalla mia più tenera età, ogni volta che mi si parlava della morte come di un evento inevitabile, ho sempre gridato alla menzogna», poi però arrivava ad ammettere: «Il Cielo, ecco quello che la mia anima ebbra d' assoluto ha cercato durante tutta una vita che a certuni è potuta sembrare confusa e, per dirla tutta, profumata dello zolfo del demonio» -sfogandosi - «ora io non ho ancora la fede e temo di morire senza il Cielo».<p> <p> <p> <p>Insomma paranoica ricerca dell’immortalità attraverso l’arte, ma pure malcelata paura - alimentata da vizi, perversioni, contraddizioni - di una vita eterna come minimo senza premi? E se fosse stato tutto uno sfrontato gioco di ripensamenti, un modo di sfruttare i media, e continuare ad apparire e guadagnare come un Re Mida dell’arte, proprio l’“Avida Dollars”, secondo l’insultante anagramma con cui André Breton l’aveva soprannominato dopo averlo escluso dal movimento surrealista? Domande che tornano pensando all’addio di Dalì il 23 gennaio ‘89, stroncato da un infarto a 84 anni mentre depresso ascoltava Wagner, non senza aver ricevuto l’estrema unzione ed aver voluto solenni funerali religiosi (che giornali laicissimi definirono «non un omaggio, ma l'ultimo saluto a un fratello nella fede»), prima della sepoltura sotto nel suo Museo a Figueras.<p> <p><p> <p>Sono passati trent’anni dall’addio di questo artista a lungo agli occhi di molti controverso, se non pazzo, sempre lì a riflettere nelle sue opere la dimensione angosciante e onirica della sua esistenza turbata. Da poco però, e per certi versi finalmente, si va provando a far conoscere - con qualche fondamento – anche l’altro Dalì: quello «mistico», «religioso», e persino «cattolico», nonostante tanti limiti e debolezze. Qualche saggio in questa prospettiva è apparso, qualche opera in più si è vista nelle non poche mostre che su di lui si continuano ad organizzare. Ovviamente con un personaggio che nella sua lunga avventura umana e artistica ha mescolato e confuso vero e falso, realtà e sogno, conscio e inconscio, tutto è più complicato. <p> <p><p> <p>Anche se è forse accettabile la cesura più ricorrente, che registra l’irruzione del Sacro nella produzione creativa dell’ex allievo del Colegio de los Hermanos Maristas, passato attraverso tante esperienze (impressionismo, puntinismo, futurismo, cubismo, neocubismo, fauvismo, ecc), dopo la seconda guerra mondiale, fine Anni ‘40, al ritorno dall’America in Spagna dove avrebbe trovato ad accoglierlo il regime di Franco. Un Sacro - il suo - prima osservato e nei grandi maestri del rinascimento, nei pittori del ‘600, in Velázquez, e poi recepito con evidenti oscillazioni. Ora ancorandolo nelle scelte tematiche, nelle citazioni, nei simboli, alla religione cattolica e ai mistici tra XVI e XVII secolo: in particolare San Giovanni della Croce. Ora associandolo a disinvolte performances di occultismo luciferino, a deliranti fantasie, esoteriche convulsioni, alchimie oniriche, e via dicendo.<p> <p><p> <p>Ma non è tutto. In Dalì, la cui esperienza religiosa era stata divisa sin dall’inizio (madre e famiglia materna cattolici devotissimi, padre ateo convinto , e per capire la sua scelta si pensi ai suoi film con Luis Bunuel “Un Chien andalou” e “L’Age d’or”) è anche lo studio di alcuni autori medievali per i quali l’arte, la scienza e la religione sono una cosa sola, o per i quali la fede può essere spiegata dalla ragione (come Raimondo Lullo) a segnare l’avvio di quelli che si definiscono oggi i suoi anni mistici, suppergiù dal ’49 al ’65. Anni che sono conseguenza del suo credere che «nulla, assolutamente nulla, nelle scoperte filosofiche, estetiche, morfologiche, biologiche, morali del nostro tempo nega la religione». Anni per certi versi annunciati il 19 ottobre ‘50, quando in una conferenza a Barcellona (titolo “Perché ero sacrilego e ora sono un mistico”) spiegò la sua trasformazione da anticlericale a devoto pur mancando di molta fede, persuadendo il suo pubblico sulla tenuta della religione cristiana a confronto con le scoperte scientifiche contemporanee. Anni di dipinti nella prospettiva da lui definita di «misticismo nucleare». <p> <p><p> <p>«Nel 1950, per la prima volta nella storia della scienza, la fisica moderna ci mostra Dio», si legge in suo testo dell’epoca. Va bene, ha ragione Elliot H. King: sono persino spassose alcune sue trovate di questo periodo come quando, proclamato da parte di Pio XII il dogma dell’Assunzione della Beata Vergine Maria in cielo nel ‘50, dopo aver chiesto lumi al Papa sulle dinamiche del fatto, concludeva trattarsi del prodotto di un’esplosione guidata dallo spirito, con protoni e antiprotoni annichilitisi a vicenda, generando una potentissima scarica di energia. Ma, se fosse necessaria, ecco la spiegazione dietro tele del ‘56 come “Assunta antiprotonica” o “Assunta Canaveral” (con rimando al sito per i test sui missili). <p> <p><p> <p>In tema di Madonne però, impossibile non ricordare qui due versioni del suo primo vero confronto mariano ovvero “La Madonna di Port Ligat”, quella del ’49 (ispirata alla “Pala di Brera” di Piero della Francesca, con un uovo - simbolo del mistero della nascita- sorretto da una conchiglia pendente sulla testa della Vergine) e quella del ’50, con la Madonna seduta - con il Bambino in grembo, che ha il pane al centro della sua figura- sempre impersonata dalla musa e compagna Gala (conosciuta nel ’29 e con cui si era unito civilmente nel ’34, dopo il divorzio di lei dal marito Paul Eluard, e poi, morto questi, sposata in chiesa nell’agosto ’58 in una cerimonia segreta nel Santuario degli Angeli di Montrejca, vicino Girona). <p> <p><p> <p>E qui andrà aggiunto anche l’episodio del primo incontro di Dalì - per due ore si racconta - con Papa Pacelli il 23 novembre ’49. A lui sottopose per un giudizio e poi lasciò in dono una prima versione della “Madonna de Port Ligat” (con Gala trasformata in Vergine rinascimentale), dopo essersi sentito oggetto di «grande comprensione» da parte del Pontefice e aver dichiarato di volersi dedicare «per molti anni a venire» all'arte religiosa surreale: una nuova fase in risposta alle influenze materialistiche, causa di crisi tra gli intellettuali. <p> <p><p> <p>Così l’artista dichiarava alla stampa. Mentre L’Osservatore Romano il giorno dopo rimarcava il suo desiderio di incorporare la pittura moderna nella grande tradizione dell’arte dell’età media e del Rinascimento. E, di contro, Carlo Rojas scriveva che Dalì si era inginocchiato ai piedi di Pio XII con la stessa fede con cui era andato a Hollywood per ritrarre Harpo Marx suonando l’arpa. «L’importante per lui era riuscire ad avere una buona fotografia e far vedere a tutti, dal Papa a Walt Disney, che egli era, almeno, tanto infallibile come loro. Ciò che avrebbe fatto piacere sarebbe stato di vedere Pio XII inginocchiato a baciare l’anello a lui». In realtà - sarà lo stesso Dalì a confidarlo nel suo Diario di un genio - «fra i trecentocinquanta scopi della visita, il numero uno era una pratica per ottenere l’autorizzazione di sposare Gala in chiesa: cosa difficile perché il suo primo marito, Paul Eluard, era, per la felicità di tutti, ancora in vita».<p> <p><p> <p>Oltre alle Madonne (di Port Ligat, ma pure di Guadalupe, ecc), di questo periodo vanno subito citate altre due opere fra le più rappresentative dell’arte sacra contemporanea. Ecco così, d’intensa religiosità, la “Crocifissione” del ‘51, con Cristo visto dall’alto, rimando a un disegno di san Giovanni dalla Croce conservato nel convento di Avila, mostratogli dal carmelitano Bruno de Jésus-Marie, opera di cui scriveva Piero Viotto «si può fare una lettura teologica a partire dal disegno preparatorio che documenta come Dalí abbia racchiuso la figura scorciata del corpo del Cristo all’interno di un triangolo equilatero, quasi a significare che è Dio, uno e trino, a morire per l’umanità nella persona del Figlio».<p> <p><p> <p>Ed ecco, non meno coinvolgente, la “Crocifissione” del ‘54 titolata “Corpus hypercubus” dove coesistono scienza e fede, mentre geometria della costruzione e corpo del Cristo annullano ogni tradizionale rappresentazione del sacrificio della Croce. Ma si potrebbe anche qui continuare con lavori di rilievo come un’“Ultima Cena” del ‘55 a proposito della quale l’autore parlò di una «cosmologia aritmetica e filosofica basata sulla sublime paranoia del numero dodici» (frase criptica, ma che pur lascia intendere richiami simbolici lì riversati e contaminati), opera per qualcuno un po’ blasfema per la provocazione di dare a Gesù il volto di Gala. Insomma ecco Dalì «paranoica farfalla dello Spirito» per rubare stavolta il titolo di un articolo dedicatogli da La Civiltà Cattolica già nel febbraio ’55, avanzare nella sua meditazione sul Sacro, e poi spingersi nei suoi traguardi persino a «dalinizzarlo» nel più sfrenato narcisismo. Lasciando spazio tutt’al più a Gala. Che si palesa ovunque. <p> <p><p> <p>Ad esempio in una particolarissima “Ascensione” del ’58 (dove Cristo è dipinto nell’atto stesso del suo cosmico ascendere, mentre gli si contrappone un immenso sole) e il volto enigmatico di Gala va, in alto, al posto del Padre o dello Spirito Santo rappresentato come Colomba. Ad esempio nella tela “La scoperta dell’America” nella quale Colombo balza a terra, con uno stendardo raffigurante la Madre del Salvatore alias Gala (mentre in parallelo si intravede la Crocifissione). Ed è sempre con Gala, sposata nel ’58, che Dalì si ripresenta in Vaticano e incontra il 2 maggio ’59 il successore di Pacelli, Giovanni XXIII. Un’udienza della quale manca traccia nell’agenda papale e su L’Osservatore Romano, non però in altre cronache più mondane. <p> <p><p> <p>In essa Dalì avrebbe comunicato al pontefice il suo desiderio di disegnare una chiesa da edificare nel deserto dell’Arizona dedicandola al Concilio. Più precisa la testimonianza di Paris Match - a metà maggio ’59 - dove Olivier Merlin scrive: «All’inizio del mese Dalì fu ricevuto in udienza dal pontefice in Vaticano e lo mise al corrente del suo ultimo grande progetto: una cattedrale contenente tutti i simboli della cristianità unita, ortodossa, cattolica, protestante… Si alzerà – ha detto - 30 cm dal suolo sopra un a piattaforma a forma di pera che è l’autentica forma della terra, tale quale l’ha rivelata il satellite americano Vanguard…» . E via dicendo, aggiungendo qui solo che per Dalì la forma di questo frutto costituiva tante cose: compresa la «prefigurazione del concilio mondiale» e l’«unità morale del mondo». <p> <p><p> <p>Si ha poi notizia di un’altra visita di Dalì e Gala a Giovanni XXIII, visita di gruppo nel gennaio 1963, documentata da una fotografia che li ritrae con il pontefice e alcuni prelati: occasione forse l’incontro insieme all’editore Joseph Foret per l’esposizione - nella Sala del Trono - di un monumentale lavoro artistico per illustrare l’Apocalisse: un libro pezzo unico da 260 milioni di lire di allora realizzato da sette grandi artisti compreso Dalí, coautore della copertina: ottanta chili di bronzo con una scultura di Cristo circondato da aghi d’oro, forchette, coltelli e pietre preziose. Non è tutto. Perché almeno qui non va dimenticato che a Roncalli, Dalì dedicò opere curiose già appena eletto Papa. <p> <p><p> <p>Come una “Madonna Sistina” del 1958 conosciuto anche come “Orecchio di Papa Giovanni”, opera preceduta da bozzetti, dove l’illusione ottica raggiunge l’apice. Qui infatti, ad una serie di puntini atomici (ottenuti ingrandendo moltissimo la retinatura tipografica sino a sgranarla completamente), tocca riprodurre la Madonna Sistina di Raffaello, mentre ad altri spetta riprodurre, in lontananza, un enorme orecchio ricavato da un ingrandimento tratto da una fotografia del volto di Roncalli: insomma la celebre Madonna conservata a Dresda finisce nel padiglione dell’orecchio papale (con ambigui rimandi alle Annunciazioni del primo Rinascimento dove le parole dell’Arcangelo scorrevano sulle tele dalla sua bocca all’orecchio della Madonna in attesa). E poi ancora, citazione d’obbligo per le interpretazioni daliniane del Concilio subito dopo l’annuncio nel ’59. Ad esempio “La Trinità. Studio per Il concilio ecumenico” esposta per la prima volta nel ‘60 alla Carstairs Gallery di New York insieme con “Il Concilio Ecumenico” sempre di quell’anno e di cui rappresenta uno studio. «Il mio lavoro più recente, rappresenta il Concilio Ecumenico, che considero il più grande evento storico del nostro tempo e che, prudentemente, ho dipinto prima che si riunisse», scriveva lo stesso Dalì nel catalogo.<p> <p><p> <p>Senza stare a dar conto di altre opere religiose ormai note, comprese quelle ospitate nella collezione dei Musei Vaticani, si potrebbe continuare con le centocinque tavole ad illustrare la Sacra Bibbia o la traduzione daliniana in immagini figurative del Padre Nostro, due fatiche dedicate a Paolo VI pur non essendoci documenti su loro incontri diretti, o ricordare fatti significativi come il ricorso a riproduzioni di sei opere religiose di Dalì per illustrare il libretto curato dal cerimoniale pontificio per l’Immacolata dell’ ‘85 che fece titolare La Vanguardia di Barcellona “El Papa elogió las obras religiosas de Salvador Dalì”. <p> <p><p> <p>Di fatto questo confronto intenso e più che intermittente con il Sacro non aiutò Dalì a trovare una fede meno fragile. In un’intervista televisiva, nel ’58, Mike Wallace ricordò a Dalì sue dichiarazioni precedenti di avvicinamento al cattolicesimo «con la mente, ma non ancora completamente con il cuore». Dalì a quella data rispondeva: «Adesso mi avvicino ogni giorno di più ad un vero sentimento religioso [….]. Ma non è sufficiente». La crisi della fede e la ricerca dell’immortalità sarebbero ritornati anni dopo nel libro Dix Ricettes d’Immortalité (’73), con raccomandazioni bizzarre che qui non ci si ferma ad analizzare, dove comunque un epitaffio riporta un po’ dove all’inizio di questo testo: «La migliore ricetta per l’immortalità è una grazia di Dio: la Fede». <p> <p><p> <p>Verissimo non ci si può fidare della teologia di Dalì, miscredente e aspirante cattolico, né si può insistere sul suo approdo al misticismo con sbandate verso l’intuizionismo, la teosofia, e cose simili. E magari non sappiamo ancora tutto dell’aiuto spirituale offertogli da figure come padre Gabriele Maria Berardi, che si sarebbe spinto a praticargli un esorcismo. Però è difficile non riconoscere in diverse prove approcci originali, ma a ben vedere rispettosi dei valori cristiani, e capace di esprimerli con convinzione, talora rivelatisi quasi profetici. <p> <p><p> <p>Non a caso due anni fa predicando nell’omelia della celebrazione della Passione, presieduta da Papa Francesco in San Pietro padre Raniero Cantalamessa, denunciate come cifre della nostra società liquida la «mutazione» e la «frantumazione» richiamava il “Crocifisso” dipinto da Dalì nel ’51. Prima descrivendolo: «Una croce immensa, cosmica, con sopra un Cristo, altrettanto monumentale, visto dall’alto, con il capo reclinato verso il basso. Sotto di lui, però, non c’è la terra ferma, ma l’acqua. Il Crocifisso non è sospeso tra cielo e terra, ma tra il cielo e l’elemento liquido del mondo». Poi concludendo: «Questa immagine tragica (c’è anche, sullo sfondo, una nube che potrebbe alludere alla nube atomica), contiene però anche una consolante certezza. C’è speranza anche per una società liquida come la nostra! C’è speranza, perché sopra di essa “sta la croce di Cristo”».<p> <p> <p> <p> <p> <p> <p> <p><p> <p> <p><p> <p>", "time": "2019-01-21T10:24:00+01:00", "type": "vaticaninsider"}
{"title": "L'appello delle Chiese cristiane: umanità e solidarietà verso i migranti ", "url": "https://www.lastampa.it/2019/01/22/vaticaninsider/lappello-delle-chiese-cristiane-umanit-e-solidariet-verso-i-migranti-D8Sh6SKcoxOgfCBfAL1p4N/pagina.html", "review": "", "content": "<p> <p>In occasione della settimana di preghiera per l'unità dei cristiani, cattolici e protestanti italiani lanciano un appello comune perché «si continui a vivere uno spirito di umanità e di solidarietà nei confronti dei migranti. Se per tutti è un dovere nei confronti di chi abbandona il proprio Paese rischiando la vita nel deserto e nel mare, per i cristiani si tratta di un obbligo morale». Firmano l'appello la Conferenza episcopale italiana, la Federazione delle Chiese evangeliche in Italia, la Tavola Valdese e la Comunità di Sant'Egidio.<p> <p><p> <p>Durante la settimana dedicata all'unità dei cristiani, «abbiamo sentito la necessità di unire le nostre voci, così come insieme abbiamo lavorato in tante occasioni nel campo dell'immigrazione, permettendo la realizzazione dei primi corridoi umanitari, avviati da Comunità di Sant'Egidio, Federazione delle Chiese Evangeliche in Italia, Tavola Valdese, Cei e Caritas italiana», si dice nell'appello.<p> <p><p> <p>«Desideriamo spiegare a tutti che per noi aiutare chi ha bisogno non è un gesto buonista, di ingenuo altruismo o, peggio ancora, di convenienza: è l'essenza stessa della nostra fede», spiegano i firmatari. «Ci addolora e ci sconcerta la superficiale e ripetitiva retorica con la quale ormai da mesi si affronta il tema delle migrazioni globali, perdendo di vista che dietro i flussi, gli sbarchi e le statistiche ci sono uomini, donne e bambini ai quali sono negati fondamentali diritti umani: nei paesi da cui scappano, così come nei Paesi in cui transitano, come in Libia, finiscono nei campi di detenzione dove si fatica a sopravvivere». «Additarli come una minaccia al nostro benessere, definirli come potenziali criminali o approfittatori della nostra accoglienza tradisce la storia degli immigrati - anche italiani - che invece hanno contribuito alla crescita economica, sociale e culturale di tanti paesi. Da qui il nostro appello perché - nello scontro politico - non si perda il senso del rispetto che si deve alle persone e alle loro storie di sofferenza», aggiungono.<p> <p><p> <p>Per approfondire: www.santegidio.org<p> <p><p> <p><p> <p><p> <p> <p> <p> <p> <p><p> <p> <p><p> <p>", "time": "2019-01-22T22:14:00+01:00", "type": "vaticaninsider"}
{"title": "La profezia dei due Papi ", "url": "https://www.lastampa.it/2018/10/11/vaticaninsider/la-profezia-dei-due-papi-YQbDJ3iDX33yKo5AUYBqmL/pagina.html", "review": "", "content": "<p> Che cosa ha a che fare con le vicende attuali della Chiesa una beata mistica di due secoli fa, Katharina Emmerick, che vide la coesistenza di due Papi? E perché a Fatima la veggente Lucia parlò del Santo Padre e di un vescovo vestito di bianco percepiti contemporaneamente come in uno specchio? E quanto le antiche profezie di Malachia fanno realmente riferimento ai pontefici dei nostri giorni, che da lui vengono definiti «gli ultimi»? In questo excursus documentatissimo le più significative rivelazioni relative ai tempi che stiamo vivendo vengono presentate in ogni dettaglio, mostrandone le strette correlazioni e chiarendone i risvolti. In particolare, risultano di stupefacente attualità le profezie e le apparizioni mariane più recenti: da quelle italiane di Tre Fontane e Civitavecchia, a quelle europee di Amsterdam e Medjugorje, fino a quelle brasiliane di Anguera e Itapiranga, di Akita in Giappone e di Kibeho in Rwanda, per citarne solo alcune. Tanti i campanelli d’allarme: il dilagare dell’apostasia, cioè il rinnegamento della fede da parte di sacerdoti e laici, l’espansione della massoneria e di una lobby gay fra gli ecclesiastici, e inoltre una cruenta persecuzione contro i cristiani culminante con l’assassinio del papa e un attentato terroristico in Vaticano. Le mistiche e i mistici della storia, con una particolare accentuazione a Faustina Kowalska, Luisa Piccarreta e Maria Valtorta, hanno tuttavia ricevuto nelle loro visioni la conferma di quanto preannunciato a Fatima: dopo un periodo di gravi tribolazioni, la Chiesa rifiorirà.﻿ Vai al sito Edizioni Piemme <p> <p> <p> <p> <p><p> <p> <p><p> <p>", "time": "2018-10-11T16:48:20+01:00", "type": "vaticaninsider"}
{"title": "Mcl, a Roma il XIII Congresso nazionale con gli interventi di Conte e Tajani ", "url": "https://www.lastampa.it/2019/01/24/vaticaninsider/mcl-a-roma-ilxiii-congresso-nazionale-con-gli-interventi-di-conte-e-tajani-f6mNpYDk5qOL7U0DP3XuCO/pagina.html", "review": "", "content": "<p> <p>Diritto al lavoro, sviluppo economico e infrastrutturale. E ancora: le prossime sfide dell’Europa e l’impegno del popolarismo europeo. Sono questi alcuni dei temi che verranno affrontati da domani pomeriggio a Roma, al XIII Congresso nazionale del Movimento Cristiano Lavoratori (Mcl), dal titolo “Forti della nostra identità, attraverso il lavoro, costruttori di speranza in Italia e in Europa”. <p> <p><p> <p>L’appuntamento - che quest’anno sarà appunto dedicato al tema centrale del lavoro declinato in chiave non solo nazionale ma anche europea e i cui lavori si concluderanno domenica 27 – si preannuncia particolarmente significativo non solo per l’attualità dei temi trattati, ma anche nel delineare le linee future dell’impegno Mcl, oltre che per la presenza di autorevoli rappresentanti del mondo politico, civile ed ecclesiastico.<p> <p><p> <p>Particolarmente nutrito e di livello il programma dei lavori, che si apriranno venerdì 25, alle 15, con la prolusione di monsignor Filippo Santoro, Presidente della Commissione per i Problemi Sociali e il Lavoro della Cei, cui seguirà la relazione del presidente Nazionale Mcl, Carlo Costalli. Tra le autorità che porteranno il loro saluto agli oltre 700 delegati attesi a Roma, anche il presidente del Consiglio dei Ministri Giuseppe Conte e l’onorevole Antonio Tajani, presidente del Parlamento Europeo.<p> <p><p> <p>Il sito Mcl<p> <p> <p> <p> <p> <p><p> <p> <p><p> <p>", "time": "2019-01-24T06:30:00+01:00", "type": "vaticaninsider"}
{"title": "Il valore del celibato nella vita pastorale del presbitero ", "url": "https://www.lastampa.it/2019/01/21/vaticaninsider/il-valore-del-celibato-nella-vita-pastorale-del-presbitero-b4KdOh27mZNFyqVtRsoJNN/pagina.html", "review": "", "content": "<p> <p>Il presbitero è colui che viene ordinato «per esercitare la funzione di Cristo Capo e Pastore» [1] in comunione con il vescovo in quella porzione del Popolo di Dio che è una Chiesa particolare. Essendo il presbitero configurato con il sacramento dell’Ordine a Cristo sacerdote, ha il compito di far crescere ed edificare tutto il corpo mistico di Cristo, che è la Chiesa [2]. «Reggendo e pascendo il Popolo di Dio, i presbiteri sono stimolati dalla carità del Buon Pastore a dare la loro vita per il gregge, pronti anche al supremo sacrificio» [3].<p> <p> <p> <p>Il presbitero dunque è nella Chiesa per esercitare, con la sua donazione totale, quella ministerialità di patres familias che lo assorbe in toto «affettive et effettive» - come direbbe la Pastores dabo Vobis - nella cura pastorale di una comunità. Il ministero pastorale per la Chiesa cattolica contempla una dedizione a tempo pieno, da parte del presbitero, che deve occuparsi dell’evangelizzazione, dell’educazione cristiana, dell’iniziazione alla preghiera nei confronti dei ragazzi, dei giovani, dei fidanzati, delle giovani coppie degli adulti in ricerca, degli ammalati, oltre che pregare con il suo popolo e preparare i fedeli alla celebrazione dei misteri cristiani e sovrintendere alla carità.<p> <p> <p> <p>Certo, in tutto ciò il presbitero deve chiedere la collaborazione dei fedeli laici, per renderli così corresponsabili dell’evangelizzazione che ha le sue radici nel sacerdozio battesimale. È il presbitero però che, in virtù dell’imposizione delle mani e della sua ontologica comunione con il vescovo, è preposto ad edificare ed a presiedere la comunità cristiana alla quale egli è inviato.<p> <p> <p> <p>Il Concilio Vaticano II sottolinea, trattando della natura del presbitero, che questi «partecipa dell’autorità con la quale Cristo stesso fa crescere, santifica e governa il proprio Corpo» [4] è finalizzata ad edificare, santificare e governare il Popolo di Dio. In tal senso dunque tutta la vita dei presbiteri deve avere quale obiettivo quello di offrire tempo, mente e cuore per quella famiglia che è la Chiesa per la quale il Verbo di Dio incarnato ha dato tutto di sé sino alla morte di croce (Fil 2,8).<p> <p> <p> <p>Per compiere il progetto del Padre, il Cristo Gesù lascia i suoi affetti più cari e si dona totalmente a quella vita pubblica che lo vedrà in un peregrinare di villaggio in villaggio, in una disponibilità totale a tal punto da affermare che «non ha neppure dove posare il capo». La sua famiglia sono i Dodici, che Egli chiama perché rimangano in sua compagnia, per poi inviarli ad annunciare, a sanare ed avere il potere di scacciare i demoni (Mc 3,15). Gesù di Nazaret non lascia la sua famiglia per formarsi una famiglia secondo la carne, ma vive questa disponibilità totale di affetti, scelte, relazioni per «guadagnare al Padre» un popolo che si edificasse sulla conversione e l’accoglienza del Regno. Per questo egli ha scelto i Dodici, li ha voluti con Lui chiedendo, come fece con il giovane ricco (Mt 19,16-22) di lasciare le proprie ricchezze. Tra queste vi è dunque la legittima e onesta ricchezza ad una propria famiglia secondo la carne e donarsi, in modo leale e vero per edificare la famiglia dei figli di Dio, come vediamo che così si realizzò attorno a Gesù. <p> <p> <p> <p>Certo alcune tradizioni cristiane come quelle orientali offrono la possibilità del ministero sacerdotale uxorato da antica tradizione. La Chiesa latina ancora prima del mille nei Sinodi spagnoli del III e IV secolo propende per leggere il ministero del vescovo e del presbitero secondo l’esemplarità che i Vangeli ci hanno tramandato del ministero di Gesù totalmente dedito alla sua missione e che chiede ai suoi Apostoli di lasciare tutto e seguirlo, anche la propria famiglia.<p> <p><p> <p>Come è recepita la natura del presbitero e la sua missione pastorale è ovvia la scelta celibataria maturata, non certo nella considerazione di una mera rinuncia, bensì di una donazione piena dove mente e cuore, in una leale vigilanza e maturazione anche affettiva, ci si prodighi e ci si spenda totalmente per edificare, santificare e governare il Popolo di Dio, affinché possa ricevere tutto ciò che lo rende, per grazia, efficace presenza di speranza per l’intera famiglia umana. Questa è l’opera pastorale alla quale il presbitero non può delegare e che richiede, come direbbe Sant’Ignazio di Antiochia, di essere interamente «divorato».<p> <p> <p> <p>Il celibato deve essere considerato un carisma strettamente legato al ministero di Cristo Capo e Pastore, proprio nella disamina di come Gesù di Nazaret ha voluto vivere la sua Missione e come la Comunità post-pasquale e l’ambiente degli Evangelisti ce lo hanno tramandato: totalmente dedito alla missione affidatagli dal Padre. Tutto questo considerò la Chiesa latina quando volle pensare e realizzare un efficace rinnovamento per l’evangelizzazione e la bonificazione secondo i criteri di un’autentica vita cristiana nei vari momenti della storia, donando a chi è guida e pastore quella tensione verso una dedizione piena per l’edificazione e la santificazione dei Cristifideles e della Comunità.<p> <p> <p> <p>Il Magistero offre a coloro che si sentono chiamati al ministero ordinato quali presbiteri e vengono confermati nella loro chiamata con l’ordinazione, anche la via del celibato quale oblatività totale di quella umanità assunta dal verbo quale kenosi per offrire redenzione e salvezza. Così la Chiesa latina vede l’identità ed il ministero pastorale dei suoi presbiteri, consapevole certo delle difficoltà di ieri e di oggi, ma chiedendo a chi espleta per chiamata la ripresentazione dell’opera di Cristo-Capo e Pastore tra il Popolo di Dio, una totale configurazione a Cristo anche nella sua scelta di quella piena donazione di sé che la sua vita pubblica ci testimonia: totalmente dedito all’Annuncio e alla comunione con i Suoi: «Chi è mio padre e mia madre, ci sono i miei fratelli (cioè la mia famiglia)?... Coloro che fanno la volontà di Dio».<p> <p> <p> <p>* Vicario episcopale per il laicato e la cultura della Diocesi di Trieste<p> <p> <p> <p> <p> <p> <p> <p> <p> <p>20/01/2019<p> <p> <p> <p> <p> <p><p> <p>[1] Conc Vat II, decr Presbyterorum Ordinis n.6<p> <p>[2] Conc Vat II, decr Presbyterorum Ordinis n.12<p> <p>[3] Conc Vat II, decr Presbyterorum Ordinis n.13<p> <p>[4] Conc Vat II, decr Presbyterorum Ordinis n. 2<p> <p> <p> <p> <p> <p><p> <p> <p><p> <p>", "time": "2019-01-21T09:58:12+01:00", "type": "vaticaninsider"}
{"title": "Mercoledì 23 - domenica 27 gennaio ", "url": "https://www.lastampa.it/2019/01/19/vaticaninsider/mercoled-domenica-gennaio-Xru8UTRv9rhjMgkaMO3FMK/pagina.html", "review": "", "content": "<p> <p>Mercoledì 23 gennaio prenderà il via il viaggio apostolico di Papa Francesco - il primo del 2019 - a Panama, in occasione della Giornata mondiale della Gioventù (Gmg). Il Pontefice resterà nel Paese sudamericano fino a domenica 27 gennaio.<p> <p> <p> <p> <p> <p><p> <p> <p><p> <p>", "time": "2019-01-19T01:35:00+01:00", "type": "vaticaninsider"}
{"title": "Mercoledì 30 gennaio ", "url": "https://www.lastampa.it/2019/01/21/vaticaninsider/mercoled-gennaio-bcQlthCZtpHCCI5pDDUpOP/pagina.html", "review": "", "content": "<p> <p>Mercoledì 30 gennaio, alle 9.30, Papa Francesco presiede l’udienza generale in Aula Paolo VI.<p> <p><p> <p> <p> <p> <p> <p><p> <p> <p><p> <p>", "time": "2019-01-21T04:40:00+01:00", "type": "vaticaninsider"}
{"title": "Gli stanchi “occhieggiamenti” verso vecchie o nuove élite ", "url": "https://www.lastampa.it/2019/01/23/vaticaninsider/gli-stanchi-occhieggiamenti-verso-vecchie-o-nuove-lite-vgje2sL5sQzCClzgYbWFHK/pagina.html", "review": "", "content": "<p> <p>Una falsamente neutra tecnica si diffonde in tanti campi del vivere anche mettendo talora in grave difficoltà la gente. Ma proprio a causa anche di questo tecnicismo si va spegnendo l’aiuto alla crescita delle persone, che sola potrebbe tentare di gestire lo sviluppo citato. L’uomo può maturare cercando una propria vissuta identità, personale, comunitaria, da un lato, intercomunitaria dall’altro, ossia anche nella varia condivisione con ciascuno. Senza mescolare impropriamente questi punti decisivi.<p> <p>Persino Gesù si definiva Figlio dell’uomo. Dove non vi è questa maturazione si formano più facilmente apparati di potere chiusi, che ritengono di gestire in buona misura da soli il bene comune. Gli apparati codificano, tecnicizzano, i comportamenti. La tecnica, la burocrazia, avanzano e l’uomo si addormenta. Le masse svuotate, isolate, impoverite, manipolate, si ribellano istintivamente in vario modo cercando anch’esse “un posto al sole”. Ma un sole fasullo rischia di spegnersi gradualmente per tutti.<p> <p><p> <p>Siamo giunti ad una situazione in cui non comprendere che vi è un gran bisogno della vera crescita, della partecipazione, di ciascuno, il più possibile di molti, può significare divenire pericolosamente soggetti alle immani forze tecniche evocate. La maturazione può sviluppare nuovi orizzonti a tutto campo nei quali le macchine possono essere di aiuto e non sostitutive dell'uomo. E la conoscenza non è meccanicizzata, impersonale, privata di vita, resa riduttiva, distorta. Tra l’altro non è solo questione di usare eticamente la tecnica, una certa scienza, ma di scoprirle in modo più profondo nella vissuta ricerca umana integrale. Ma se l’uomo è tecnicizzato come potrebbe accadere ciò?<p> <p><p> <p>Cercare le vie del reale benessere proprio e altrui, della libera formazione, maturazione, partecipazione, di una consapevole, sempre più interdipendente, responsabilità, non sarà possibile continuando nei propri calcoli. Ma si sta forse formando una sempre più larga base storica, anche di tanti giovani, che ha un concreto bisogno di profondi rinnovamenti. Allora è necessario che ovunque vi siano persone, gruppi, consapevoli di tale complessiva situazione si cominci a fare rete muovendosi in queste direzioni. <p> <p><p> <p>Il mero operare ottiene risultati riduttivi, sorgono più facilmente protagonismi fasulli, facilmente manipolabili e manipolanti. Allo stesso modo spiritualità e culture astratte e disincarnate, che non tendono vissutamente a rinnovare, a rinnovarsi, nella vita concreta anche della società, possono tendere a spegnersi. Una società viva può approfondire, stimolare, creare, operare, moltissimo. E già riunirsi, dialogare, informare, dal basso è, nell’era della comunicazione globale teleguidata, parte di una rinnovata, decisiva, politica. <p> <p><p> <p>Anche per esempio nella Chiesa, nel secondo dopoguerra, un certo teleguidare in politica le masse poté orientare poi all’estremo opposto e svuotante di scelte spiritualiste, ripiegate sulla vita interiore. Non era appunto maturata l’intuizione del discernimento a misura, dei cammini personali, di un vivo pluralismo della base, nella comunione ecclesiale e nello scambio anche con le altre religioni e filosofie. <p> <p><p> <p>Astrazioni burocratiche varie, tecnicistico fare, astrazioni di élites burocratiche e, nella società, dei pochi ricchi veri detentori del potere. Quando non si tocca almeno come punto da affrontare gradualmente ma in maniera non ambigua la libera formazione e la condivisione (evidenziando in ciò anche il compito decisivo della scuola) si resta nel piccolo, stanco, cabotaggio, nello stanco declinante sistema, negli stanchi “occhieggiamenti” verso vecchie o nuove élites. Si continua a trattare per esempio di lotta alla povertà, di uguaglianza, con astratti proclami morali o con riduttive politiche pratiche. Con poca speranza di reali, profondi, cambiamenti.<p> <p><p> <p>Le vie qui proposte possono apparire piste decisive che potrebbero comunque emergere nella storia. Esse non risulterebbero efficaci solo perlomeno nel medio periodo. Potendo dunque toccare più da vicino i giovani, i figli, i nipoti. Ogni passo in questo percorso può comunque risultare concretamente valido anche per l’oggi. Sia per esempio per le possibili piste operative sul territorio e a più largo raggio, sia in vista di un concreto rinnovato orientamento a tutto campo. Anche in politica.<p> <p> <p> <p> <p> <p><p> <p> <p><p> <p>", "time": "2019-01-23T11:25:16+01:00", "type": "vaticaninsider"}
{"title": "Dalle agende di Giovanni XXIII, l’intuizione del Concilio e la sua denominazione ", "url": "https://www.lastampa.it/2019/01/24/vaticaninsider/dalle-agende-di-giovanni-xxiiiintuizione-del-concilio-e-sua-denominazione-X2SLVElv6BNFAlmbDRjvGI/pagina.html", "review": "", "content": "<p> <p> Da una agenda del 1959 di Papa Giovanni XXIII, in data 20 gennaio, veniamo a conoscere, ad appena tre mesi dalla sua elezione al soglio di Pietro, che egli vorrebbe per la Chiesa un evento di spiritualità, di comunione e di rinnovamento quale è un Concilio. Manifesta questo suo desiderio al cardinale Tardini che – inaspettatamente – esulta. Giovanni XXIII nella sua agenda indicherà il 20 gennaio proprio come una giornata memorabile con l’espressione: «Alba signanda lapillo». E così prosegue: «Nell’udienza col Segretario di Stato Tardini, per la prima volta, e, direi, come a caso, mi accade di pronunciare il nome di Concilio, come a dire che cosa il nuovo Papa potrebbe proporre come invito ad un movimento vasto di spiritualità per la Santa Chiesa e per il mondo intero. Temevo proprio una smorfia sorridente e sconfortante come risposta. Invece, al semplice tocco il Cardinale – bianco in viso e smorto – scattò con una esclamazione indimenticabile… Questa è una grande idea».<p> <p><p> <p> Dell’idea di un Concilio, Giovanni XXIII ne aveva già parlato il 9 gennaio 1959 con il suo amico don Giovanni Rossi della Pro civitate christiana di Assisi [1], con il suo confessore monsignor Alfredo Cavagna nei primi giorni di gennaio dello stesso anno oltre che con il suo segretario particolare monsignor Loris Capovilla. Papa Roncalli intende offrire alla Chiesa Cattolica una grande opportunità di riflessione, su come essa debba porsi nei confronti dei grandi cambiamenti che sono iniziati nel vivere sociale, etico, culturale, religioso e internazionale dell’umanità. Ma a lui sta a cuore, l’efficacia della presenza della Chiesa come made e maestra dell’umanità. Per questo, memore delle parole del Maestro di Galilea: «Fa’, o Padre, che tutti siano una cosa sola (Gv 17,21)» pensa al grande problema dell’unità dei discepoli di Cristo.<p> <p><p> <p> Il 25 gennaio 1959, proprio a conclusione della Settimana di preghiera per l’Unità dei cristiani nella basilica di San Paolo fuori le mura, Giovanni XXIII, all’età di 77 anni, annuncia un «Concilio generale per la Chiesa universale», un Sinodo per la Diocesi di Roma – che sarà celebrato da febbraio a giugno del 1961 – e la revisione del Codice di Diritto Canonico. <p> <p><p> <p> La notizia di un Concilio interessò il mondo intero con reazioni varie. Chi temeva, chi esultava. Fu un “segno” che scosse vicini e lontani. Lui, Giovanni XXIII, consapevole della preziosità degli strumenti della tradizione, quali la sinodalità per un aggiornamento della comunità ecclesiale vuole offrire all’umanità una Chiesa fedele al suo Signore e attenta, come il buon Samaritano (Lc 10,25-37), ai problemi dell’intera famiglia umana.<p> <p><p> <p> Nell’annunciare il Concilio generale, Papa Giovanni XXIII non ha deciso, in quella occasione, né dove si svolgerà né che nome dare a questa importante assise. È convinto che sia opportuno che il Concilio si svolga a Roma ma dove: a San Pietro, a San Giovanni in Laterano, a San Paolo? E come chiamarlo?<p> <p><p> <p> Nella sua agenda, in data mercoledì 4 luglio 1959, troviamo che dopo la visita nei giardini vaticani alla «torre più alta, rotonda e antica», che egli farà poi ristrutturare e che in seguito sarà chiamata torre di S. Giovanni [2], ritornato nell’appartamento pontificio pensa a come potrebbe essere chiamato il Concilio ecumenico che intende preparare ed adunare: «Merita di essere chiamato Concilio Vaticano II, perché l’ultimo celebrato nel 1870 da Papa Pio IX portò il nome di Concilio Vaticano I – Vatican le premier».<p> <p><p> <p> Circolavano, infatti, alcune ipotesi per il nome da dare al Concilio di Papa Giovanni, che lui stabilisce sia celebrato a Roma. Sua eccellenza mons. Pericle Felici, scelto da Giovanni XXIII ad essere il segretario generale del periodo antipreparatorio e poi del Concilio, p.es. aveva avanzato l’ipotesi che, essendo stato annunciato l’evento nella basilica di San Paolo fuori le Mura, si potesse chiamare Ostiense I. Papa Giovanni pubblicherà il nome del Concilio il 7 dicembre 1959 in una allocuzione pubblica, avendo informato il cardinale Tardini, segretario di Stato, di voler chiamare la grande assise sinodale Concilio Vaticano II il 14 luglio 1959.<p> <p><p> <p> In tal modo poteva considerarsi concluso l’incompiuto Vaticano I, interrotto dalla presa di Porta Pia (20 settembre 1870) che indusse Pio IX a rifugiarsi a Gaeta sotto mentite spoglie. Il giorno di Natale 1961 Papa Giovanni XXIII pubblica la costituzione Apostolica Humanae Salutis, con la quale annuncia a tutta la Chiesa Cattolica che il Concilio Vaticano II, per il quale già si sta lavorando e vagliando i vari suggerimenti dell’episcopato mondiale, si aprirà entro il 1962 e si «celebrerà nella basilica Vaticana, in giorni che verranno fissati secondo l’opportunità che la buona Provvidenza ci vorrà favorire». La data dell’11 ottobre come apertura solenne in San Pietro del Concilio Vaticano II sarà indicata nella festa della Presentazione al Tempio il 2 febbraio 1962, con il motu proprio Consilium.<p> <p><p> <p> Nulla Papa Roncalli lascia all’improvvisazione. Ne è testimone lo schema che egli fa pervenire, tramite il suo segretario mons. Capovilla, a chi di dovere, perché la bolla di indizione del Concilio venisse redatta facendo emergere nella forma e nello stile le attese e lo spirito con cui Giovanni XXIII aveva inteso convocare il Concilio. Riportiamo il testo dello schema con le raccomandazioni di Papa Roncalli.<p> <p><p> <p>Nello “Schema per la Bolla di indizione del Concilio Ecumenico Vaticano II”, tra l’altro, desidera che sia evidente «segnalare i problemi dottrinali e pratici più corrispondenti alle esigenze della perfetta conformità dell’insegnamento cristiano ad edificazione e a servizio dell’ordine soprannaturale. Il libro sacro; la veneranda tradizione – la preghiera e i sacramenti – la carità – gli orizzonti missionari. [Inoltre] Quest’ordine soprannaturale deve riflettere tutta la sua efficacia sull’altro, quello temporale, che finisce per essere il solo (ecco il pericolo!) che occupa e preoccupa l’uomo di oggi e di tutti i tempi. Anche di questo ordine temporale la Chiesa ha dimostrato di voler essere mater et magistra. Ecco l’insegnamento sociale, e tutti i problemi connessi: famiglia, società civile, scuola, ecc. La presenza viva della Chiesa è oggimai estesa a tutti gli organismi internazionali, di diritto o di fatto. La Gerarchia negli antichi territori missionari, le università, la cultura, le tecniche moderne audiovisive ecc.». <p> <p> <p> <p> <p> <p>* Vicario episcopale per il laicato e la cultura per la Diocesi di Trieste<p> <p> <p> <p>NOTE<p> <p> [1] Testimonianza rilasciatami da monsignor Capovilla il 25 settembre 2012<p> <p>[2] In questa abitazione fu ospitato e vi rimase finché fu a Roma il cardinale Mindszenty dopo la sua estradizione dalla Ambasciata Usa di Budapest<p> <p> <p> <p> <p> <p><p> <p> <p><p> <p>", "time": "2019-01-24T09:31:20+01:00", "type": "vaticaninsider"}
{"title": "Francis at the Angelus (20/1/2019) - La Stampa", "url": "https://www.lastampa.it/2019/01/22/vaticaninsider/francis-at-the-angelus-VjZvp7eJrNnORNJyzGJoCO/pagina.html", "review": "", "content": "<p> <p><p><p>", "time": "22/01/2019", "type": "vaticaninsider"}
{"title": "Anania", "url": "https://www.lastampa.it/2014/01/25/vaticaninsider/ita/ogni-giorno-i-suoi-santi/anania-flXeCLDbGUmoJSq4sBx2qM/pagina.html", "review": "", "content": "<p> <p> I secolo.  Anania («che difende», dall’ebraico) è il cristiano eminente che il Signore ha mandato a Saulo persecutore dei cristiani, cooptato sulla via che conduce a Damasco. Atti degli Apostoli, capitolo 9: «Va', perché costui è uno strumento da me scelto per portare il mio nome davanti alle nazioni, ai re e ai figli di Israele: io gli mostrerò, infatti, quante pene dovrà soffrire per il mio nome».  Anania obbedisce e raggiunge Saulo (di cui si celebra oggi la festa della conversione) lungo la «via Diritta» di Damasco, nella casa in cui si é rifugiato da tre giorni. Gli impone le mani seguendo l’ordine del Signore, e «in quel medesimo istante gli caddero dagli occhi come delle scaglie, riacquistò la vista, si alzò e fu battezzato; e dopo aver preso cibo, sì sentì ritornare le forze».   San Poppone di Stavelot Abate morto nel 1048.   San Palemone Anacoreta in Egitto vissuto nel IV secolo.   Sant’Agileo Martire a Cartagine (odierna Tunisia) nel III-IV secolo.   San Bretannione Vescovo di Tomi (odierna Costanza, in Romania) nel IV secolo.   Sant’Artema Martire a Pozzuoli, Campania, nel III/IV secolo.   Santi Preietto e Amarino Martiri in Francia nel 676.  Twitter@agasso_domenico <p><p> <p> <p> <p><p> <p> <p><p> <p>", "time": "2014-01-25T14:03:00+01:00", "type": "vaticaninsider"}
{"title": "Francesco. La felicità in questa vita ", "url": "https://www.lastampa.it/2017/09/21/vaticaninsider/francesco-la-felicit-in-questa-vita-p8v8phGF2ogiJBdw5rdnTO/pagina.html", "review": "", "content": "<p> <p>«Se fate emergere le aspirazioni più profonde del vostro cuore, vi renderete conto che in voi c’è un desiderio inestinguibile di felicità, e questo vi permetterà di smascherare e respingere le tante offerte “a basso prezzo”. La ricerca della felicità è comune a tutte le persone, di tutti i tempi e di tutte le latitudini. Dio ha deposto nel cuore di ogni uomo e di ogni donna un’aspirazione alla pienezza. Non avvertite che i vostri cuori sono inquieti e in continua ricerca di un bene che possa saziare la sete d’infinito?». <p> <p><p> <p>Ogni vita è in cerca di un senso, della realizzazione di sogni, progetti e speranze, ma il segreto della felicità per papa Francesco è diventare persone libere e liberate. Solo nella libertà può realizzarsi un’esistenza riuscita, capace di diventare luce nelle relazioni con gli altri. A partire dal celebre versetto evangelico - «chiunque avrà lasciato le proprie ricchezze per il Vangelo riceverà il centuplo in questa vita e l’eternità» - il Pontefice traccia il cammino per un’autentica realizzazione di sé e per una gioia che non aggira il dolore, ma lo attraversa e lo supera. <p> <p><p> <p>«Chi prega vive giorni sereni - dice il Papa - perché la preghiera completa l’umano» e anche chi non crede può aspirare alla felicità nella dimensione dell’ascolto, della contemplazione, della generosa uscita da se stessi.<p> <p><p> <p><p> <p>Vai al sito Edizioni Piemme <p> <p><p> <p> <p> <p> <p> <p><p> <p> <p><p> <p>", "time": "2017-09-21T16:59:43+01:00", "type": "vaticaninsider"}
{"title": "Mario Delpini. La vita, le idee e le parole del nuovo arcivescovo di Milano ", "url": "https://www.lastampa.it/2017/07/24/vaticaninsider/mario-delpini-la-vita-le-idee-e-le-parole-del-nuovo-arcivescovo-di-milano-HtYps21KoQMeLn7400wJBO/pagina.html", "review": "", "content": "<p> <p>Da vescovo ausiliare ad arcivescovo di Milano. Chi è Mario Delpini? Papa Francesco lo ha scelto per essere il pastore della diocesi ambrosiana dopo i cardinali Martini, Tettamanzi e Scola, di cui è stato stretto collaboratore. Una nomina che ha colto molti di sorpresa, ma in linea con le ultime scelte del pontefice: figura non ascrivibile a nessuna cordata, sacerdote dedito alle famiglie e agli ultimi, vescovo mite e lontano dall'identikit del manager.<p> <p><p> <p>Classe 1951, uomo dal temperamento cordiale, ottimo rapporto con i fedeli, Delpini è stato segretario della Conferenza episcopale lombarda e si è occupato a lungo di formazione del clero, ma negli anni si è rivelato anche un acuto osservatore del mondo che gravita attorno al campanile parrocchiale, alla canonica, all'oratorio con tutti i suoi attori e comprimari: giovani, anziani, poveri, volontari, catechiste, devoti zelanti e critici, suore e seminaristi... Un'umanità variegata, a tratti ferita, bisognosa di attenzione e cure.<p> <p><p> <p>In un racconto denso di curiosità e particolari, il vaticanista Paolo Rodari ricostruisce il percorso umano e spirituale di quello che si preannuncia un \"grande vescovo\": affettuoso, informale, che non dimentica gli amici e i collaboratori che gli sono stati vicini. <p> <p><p> <p>Lanciando uno sguardo sul futuro, il nuovo pastore di Milano pone i capisaldi della missione che lo attende: le sue idee sull'accoglienza agli immigrati, sul rapporto con le altre religioni e le altre confessioni cristiane, sulle prospettive della civiltà italiana e della Chiesa nei prossimi anni.<p> <p><p> <p>Vai al sito Edizioni Piemme <p> <p><p> <p><p> <p> <p> <p> <p> <p><p> <p> <p><p> <p>", "time": "2017-07-24T17:12:01+01:00", "type": "vaticaninsider"}
{"title": "Papa Luciani. Cronaca di una morte ", "url": "https://www.lastampa.it/2017/11/07/vaticaninsider/papa-luciani-cronaca-di-una-morte-PX0jGNJpkDtISEPhnGFW5J/pagina.html", "review": "", "content": "<p> <p>Fu il papa dei 33 giorni. La sua morte misteriosa fece gridare al complotto e molte domande restarono in sospeso.<p> <p><p> <p>Fin dalla sua prima apparizione dopo l’elezione, con un’inedita comunicativa, papa Luciani aveva improvvisamente spalancato un’era nuova nel rapporto con la contemporaneità.<p> <p><p> <p>La repentina scomparsa, che ben presto si trasformò in una pièce teatrale, finì per fagocitare l’intera esistenza e la consistenza magisteriale di Giovanni Paolo I, dando vita a un filone giallistico che esaltava le circostanze poco chiare.<p> <p><p> <p>La ricerca storica avviata dalla Causa di canonizzazione è oggi giunta a un punto decisivo.<p> <p><p> <p>In un’indagine archivistica che ha coinvolto per un decennio Stefania Falasca - firma di «Avvenire» e vicepostulatrice del processo canonico -, l’accesso alle fonti documentali ha permesso di ricostruire, minuto per minuto, ora dopo ora, sulla base dei referti medici, delle indagini e delle testimonianze fino a ieri secretate della Positio, quel che accadde in Vaticano e negli appartamenti papali i giorni prima del decesso, la notte del trapasso e i giorni successivi. Una ricostruzione storico-scientifica che, nel rispetto totale delle fonti, ha scelto la forma avvincente del racconto, così da essere chiara e accessibile a tutti, aprendo squarci impensabili e sciogliendo le inesauribili trame che fiorirono intorno a questa vicenda.<p> <p><p> <p>Vai al sito Edizioni Piemme   <p> <p> <p> <p> <p> <p><p> <p> <p><p> <p>", "time": "2017-11-07T18:14:53+01:00", "type": "vaticaninsider"}
{"title": "A piedi nella notte ", "url": "https://www.lastampa.it/2018/05/26/vaticaninsider/a-piedi-nella-notte-yt1kmhaSsNthqn4pKIP2qI/pagina.html", "review": "", "content": "<p> <p>«Camminare nel buio. Camminare nella notte. Ma non da soli. Camminare brancolando verso una mèta, con compagni di viaggio. La vita è cammino, è pellegrinaggio. E l’esperienza disorientante del buio non è prerogativa di chi vive nel dubbio, nell’incertezza, né di chi conclude che non esistono risposte soddisfacenti alla nostra sete di infinito». <p> <p><p> <p>Una riflessione ricca di voci e testimonianze sul senso dell’andare a piedi nel XXI secolo, come scelta di libertà, di sobrietà e di fede nel Vangelo. C’è un affascinante pellegrinaggio notturno che si svolge ancora oggi, a quarant’anni dalla sua invenzione, da Macerata al Santuario di Loreto, ed è il più partecipato tra quelli che si svolgono in Italia. Nel 1978 furono 300 i giovani che s’incamminarono verso il Santuario, dove è venerata la Santa Casa di Nazareth, aderendo all’invito di un giovane sacerdote, don Giancarlo Vecerrica, poi diventato vescovo. Oggi la lunga marcia aggrega oltre 100 mila persone.<p> <p><p> <p>L’appassionata narrazione dei vaticanisti Domenico Agasso jr e Andrea Tornielli ripercorre le origini e la storia dell’evento, le attese dei pellegrini, i piccoli miracoli e le grazie ricevute, le tante testimonianze raccolte durante il cammino. La pratica del pellegrinaggio, che da Abramo si distende nei secoli, è il segno del più vasto e universale muoversi dell'umanità. L’uomo appare nella storia come homo viator, un viandante assetato di nuovi orizzonti, affamato di pace e di giustizia, indagatore di verità, desideroso di amore, aperto all'assoluto e al mistero. I tanti ragazzi e ragazze, uomini e donne, molti anche non credenti, che ancora oggi si avviano sulla strada verso Loreto insieme a vescovi, sacerdoti e religiosi, testimoniano a tutto il mondo la parabola inesauribile della speranza.<p> <p><p> <p>Vai al sito Edizioni Piemme  <p> <p><p> <p><p> <p> <p> <p> <p> <p><p> <p> <p><p> <p>", "time": "2018-05-26T16:13:00+01:00", "type": "vaticaninsider"}
{"title": "Il Papa ai giovani indigeni: “Collaborate per un mondo più equo” ", "url": "https://www.lastampa.it/2019/01/18/vaticaninsider/il-papa-ai-giovani-indigeni-collaborate-per-un-mondo-pi-equo-BSzohy1YytXKkJ5IDcsIlL/pagina.html", "review": "", "content": "<p> <p>Giovani indigeni «prendetevi cura delle vostre culture, delle vostre radici», e da quelle «crescete, fiorite, portate frutto». Mostrate «il volto indigeno della nostra Chiesa nell’ambito della Gmg» e affermate «il nostro impegno a proteggere la Casa Comune e a collaborare alla costruzione di un altro mondo possibile, più equo e più umano». È l’appello che Papa Francesco, in un videomessaggio registrato in spagnolo, ha rivolto ai giovani della pre-Gmg della gioventù indigena iniziata il 17 gennaio a Panama, nella città di Soloy, capoluogo della regione indigena Ngaebe-Buglé.<p> <p><p> <p>Guardando ai temi oggetto della riflessione dei giovani indigeni fino al 21 gennaio, il Papa esorta i ragazzi e le ragazze indigene a celebrare «la vostra fede in Gesù Cristo a partire dalla ricchezza millenaria delle vostre culture originarie». Questo, si dice convinto il Pontefice, stimolerà «la ricerca di risposte, in una prospettiva evangelica, a tante e tanto scandalose situazioni di emarginazione, di esclusione, di scarto e impoverimento alle quali sono condannati milioni di giovani, specialmente giovani dei popoli nativi, nel mondo». <p> <p><p> <p> Francesco conclude con l’augurio che «il vostro agire, la consapevolezza di appartenere ai vostri popoli, siano una reazione contro questa cultura dello scarto, contro questa cultura dell’oblio delle radici, proiettata verso un futuro che è sempre più liquido, più gassoso, senza fondamenta».<p> <p><p> <p>Il videomessaggio di Francesco ai giovani indigeni:<p> <p><p> <p> <p> <p> <p> <p><p> <p> <p><p> <p>", "time": "2019-01-18T17:25:00+01:00", "type": "vaticaninsider"}
{"title": "Ortodossia, lo “scisma ucraino” diventa partita politica ", "url": "https://www.lastampa.it/2019/01/21/vaticaninsider/ortodossia-lo-scisma-ucraino-diventa-partita-politica-J7wF2HJexfS0TVmcITyHVI/pagina.html", "review": "", "content": "<p> <p>La Chiesa ortodossa ucraina indipendente è appena nata, e già viene convocata nella partita per le incerte elezioni presidenziali ucraine in programma per il prossimo 31 marzo. Il presidente uscente Petro Poroshenko è stato co-protagonista e sponsor decisivo dell’intero processo conclusosi il 6 gennaio con l’attribuzione del “Tomos” (decreto di concessione dell’autocefalia) consegnato dal Patriarca ecumenico di Costantinopoli Bartolomeo I al metropolita Epiphany, primate della nuova Chiesa ortodossa ucraina. Dopo la solennità del Natale – celebrata in Ucraina il 7 gennaio – l’agenda istituzionale di Poroshenko è scandita dai viaggi compiuti nelle aree urbane delle diverse province ucraine in compagnia del metropolita Epiphany e di altri alti esponenti della nuova Chiesa ucraina indipendente, per celebrare la concessione dell’autocefalia in una lunga serie di “cerimonie di ringraziamento”. Durante queste celebrazioni, lo stesso “Tomos” viene portato in tour nelle province di tutto il Paese (a cominciare dalla Vinnycja e dalla Volinia), per essere esposto e celebrato nelle diverse cattedrali come una reliquia.<p> <p><p> <p>La partecipazione alle cerimonie di ringraziamento sembra avere un ruolo chiave nella girandola di iniziative e impegni messi in programma da Poroshenko nella volata finale della campagna elettorale. Durante le celebrazioni, nei suoi interventi svolti in presenza del “Tomos”, il presidente uscente rivendica la nascita di una Chiesa ucraina ortodossa come punto di svolta nel cammino per affermare gli interessi della nazione. A metà gennaio, nella cattedrale di Luc’k, ha detto che il processo di rafforzamento dello Stato è avviato e la Chiesa ucraina indipendente fornisce il fondamento spirituale per l’indipendenza della nazione.<p> <p><p> <p>In quell’occasione, la messa di ringraziamento è stata celebrata dal metropolita Filaret, che negli anni Novanta del secolo scorso si era proclamato “Patriarca di Kiev” e aveva guidato una compagine ecclesiale considerata scismatica dalle altre Chiese ortodosse (e ora confluita come componente maggioritaria nella nuova Chiesa ortodossa ucraina autocefala). «Ci sono stati tanti momenti» ha detto in quell’occasione Filaret, riferendosi al processo per ottenere il “Tomos” di concessione di autocefalia alla Chiesa ortodossa ucraina «in cui sembrava di essere arrivati in un punto morto, ma grazie alla saggezza e alla perseveranza del Presidente siamo usciti dalla crisi».<p> <p><p> <p>L’ex auto-proclamato patriarca di Kiev si è riferito anche agli ortodossi ucraini che non hanno sostenuto il processo per ottenere l’autocefalia e sono rimasti nella Chiesa ortodossa ucraina legata al Patriarcato di Mosca, guidata dal Metropolita Onufry: «Chi non vuole unirsi a noi - ha detto Filaret - spera nella forza di di Mosca, ma Mosca perderà la sua forza e la vittoria sarà nostra, ucraina, insieme con l’intero mondo civilizzato... E, cosa più importante, Dio è con noi».<p> <p><p> <p>La creazione di una Chiesa ucraina indipendente da Mosca è, di fatto, l’argomento che Poroshenko richiama con più insistenza per chiedere agli elettori di confermarlo alla guida del Paese. Ma proprio l’intreccio così forte tra il risultato ottenuto sul piano ecclesiale e le mutevoli alchimie della politica pesa in maniera imponderabile sul futuro delle comunità cristiane in Ucraina. L’esito delle ormai vicine elezioni presidenziali pende come un’incognita anche sul cammino della nuova compagine ecclesiale “autocefala”. Se Poroshenko vince, il progetto di creazione di una Chiesa ucraina nazionale troverà la sua consacrazione politica. Ma attualmente il presidente uscente risulta soltanto terzo nei sondaggi di gradimento elettorale, dietro all’ex primo ministro Yulia Tymoshenko e all’attore outsider Volodymyr Zelenski. Se il responso delle urne dovesse confermare l’orientamento degli ultimi sondaggi elettorali, il presidente uscente ucraino non accederebbe nemmeno al ballottaggio del secondo turno di votazione e gli verrebbe preclusa ogni chance di succedere a se stesso. A quel punto, la scelta di chi ha intrecciato le richieste di indipendenza dell’Ortodossia ucraina al disegno politico di Poroshenko potrebbe rivelarsi alla lunga come un azzardo miope.<p> <p><p> <p>L’esito incerto delle elezioni presidenziali ucraine spiega in parte anche la sostanziale latitanza di reazioni ufficiali da parte delle altre Chiese ortodosse rispetto alla emersione di una nuova Chiesa autocefala, avvenuta con legittimazione del Patriarcato ecumenico di Costantinopoli. Il Patriarcato di Mosca aumenta iniziative e pressioni per denunciare il profilo canonicamente invalido della nuova entità ecclesiale ucraina. Gli altri primati, per ora, prendono tempo, anche per vedere come finirà la partita per la presidenza ucraina. E verificare se un eventuale cambio di scenario politico potrà aprire nuove prospettive anche sul versante ecclesiale. Quasi tutti i candidati alle elezioni presidenziali sono ovviamente schierati a favore dell’autocefalia dell’Ortodossia ucraina, ma non tutti condividono la strategia e le modalità utilizzate da Poroshenko per raggiungere l’obiettivo e incassare i proventi politici dell’operazione.<p> <p> <p> <p>Putin “il teologo”<p> <p>I capi e i sinodi delle Chiese ortodosse sembrano attendere ulteriori sviluppi prima di intervenire in maniera netta e ufficiale sulla “questione ucraina”. Non segue la stessa linea attendista Vladimir Putin. Il presidente russo, durante la sua recente – e trionfale - visita in Serbia, è ricorso anche ad argomenti di ordine ecclesiologico e spirituale per stigmatizzare come “operazione politica” la nascita della Chiesa ortodossa nazionale ucraina. «L’Amministrazione ucraina», ha detto tra l’altro Putin nelle interviste concesse a media serbi come Politica e Vecernje Novosti, «è pronta a sacrificare l’accordo inter-confessionale nel Paese alla campagna del presidente uscente, basata sulla ricerca di nemici nello sforzo per conservare il potere ad ogni costo». <p> <p><p> <p>Il leader del Cremlino ha assicurato che la Russia «non intende interferire nei processi ecclesiali, soprattutto quando si svolgono nel territorio di un Paese sovrano confinante». Ma ha liquidato tutto il processo come un tentativo di «legittimare le comunità scismatiche presenti in Ucraina» e come «un disegno esclusivamente politico, secolare», che punta a «dividere i popoli di Russia e Ucraina, gettando semi di discordia etnica e religiosa» e non ha «nulla a che vedere con la vita spirituale». Putin ha anche sostenuto che la Chiesa ortodossa ucraina al Patriarcato di Mosca «è in realtà del tutto indipendente nelle sue azioni, e la sua connessione con la Chiesa ortodossa russa è di carattere puramente canonico.<p> <p> <p> <p>Gli effetti sul dialogo con i cattolici<p> <p>Intanto anche la Santa Sede registra gli effetti del conflitto intra-ortodosso in Ucraina sul dialogo teologico in corso tra Chiesa cattolica e Chiese ortodosse sui temi del Primato e della sinodalità. «Nonostante la posizione di assoluta neutralità della Chiesa cattolica sulla questione dell’autocefalia ucraina», ha scritto su L’Osservatore Romano don Andrea Palmieri, sottosegretario del Pontificio Consiglio per la promozione dell’Unità dei cristiani, «è gravida di conseguenze potenzialmente negative sul lavoro della Commissione mista internazionale (di dialogo teologico tra la Chiesa cattolica e le Chiese ortodosse, ndr) la decisione del Santo sinodo del Patriarcato di Mosca presa il 14 settembre, in seguito alla nomina del patriarcato ecumenico di due esarchi per l’Ucraina, secondo la quale, tra le altre cose, si vieta la partecipazione di rappresentanti del Patriarcato di Mosca a tutte le commissioni presiedute da un vescovo del Patriarcato ecumenico».<p> <p> <p> <p> <p> <p> <p> <p> <p> <p><p> <p> <p><p> <p>", "time": "2019-01-21T12:40:00+01:00", "type": "vaticaninsider"}
{"title": "La Santa Sede all’Onu: pace tra Israele e Palestina “in equilibrio tra potere e paura” ", "url": "https://www.lastampa.it/2019/01/23/vaticaninsider/la-santa-allonu-no-a-pace-illusoria-tra-israele-e-palestina-in-equilibrio-tra-potere-e-paura-LGZJl0tksXjKO8aen87vEI/pagina.html", "review": "", "content": "<p> <p>La pace in Medio Oriente, «un fiore fragile che cerca di sbocciare in mezzo alle pietre della violenza». L’arcivescovo Bernardito Auza, osservatore permanente della Santa Sede presso le Nazioni Unite, usa questa immagine per descrivere la situazione in Israele e Palestina. <p> <p><p> <p>Intervenendo ieri ad un dibattito a porte aperte al Palazzo di Vetro di New York, promosso nell’ambito del Consiglio di Sicurezza, il presule ha sottolineato che la «fragile esistenza» della pace è «costantemente minacciata da una retorica dannosa, da provocazioni e attacchi, da violazioni dei diritti umani e azioni unilaterali che ostacolano gli sforzi verso una risoluzione, portando sofferenze indicibibili e causando la morte di civili innocenti e indifesi».<p> <p><p> <p>In questa penosa «durevole situazione», ha detto Auza nel suo intervento - riportato da Vatican News - la Santa Sede rinnova con fervore il suo appello alle autorità sia di Israele che della Palestina «per riprendere il dialogo e intraprendere un cammino di pace - come chiesto da Francesco nel messaggio Urbi et Orbi, del Natale scorso - che ponga fine a un conflitto che da più di settant’anni lacera» quella terra. <p> <p><p> <p>Un conflitto, ha rimarcato il delegato vaticano, «che non è solo la casa di questi due popoli, ma anche di grande importanza storica e culturale per il mondo intero e casa spirituale per le tre religioni monoteiste dell’Ebraismo, del Cristianità e dell’Islam». Per questo la Santa Sede «cerca di avere garanzie internazionali» per la città di Gerusalemme, come raccomandato dalla risoluzione approvata nel 1947 dall’Assemblea generale dell’Onu.<p> <p><p> <p>«Nonostante l’importanza fondamentale di quei luoghi sacri – ha ammonito l’osservatore vaticano – c’è il rischio di trasformare quello che è un conflitto territoriale e politico in uno di religione e d’identità». Da qui un richiamo alla leadership politica ad esercitare «la propria autorità in maniera responsabile; a superare le dispute impegnandosi in un dialogo aperto ed onesto per assicurare una pace vera e durevole, piuttosto che mantenere semplicemente una pace illusoria che essenzialmente è solo “un equilibrio tra potere e paura”».<p> <p><p> <p>Un’attenzione particolare monsignor Auza l’ha chiesta per la grave crisi umanitaria a Gaza e negli altri territori occupati, plaudendo al contempo alla generosa risposta della comunità internazionale per finanziare lo scorso anno il debito dell’Unrwa, l’agenzia dell’Onu di sostegno ai rifugiati palestinesi. «Questi aiuti devono poter continuare senza ostacoli finché la situazione rimane irrisolta», ha detto.<p> <p><p> <p>Infine, riferendosi alle drammatiche condizioni di vita in diverse parti del Medio Oriente, l’arcivescovo ha voluto reiterare il grazie di Papa Francesco per l’aiuto offerto dal Libano e dalla Giordania, con il sacrifico dei propri cittadini, per alleviare le sofferenze di quanti sono interessati dai conflitti nell’intera regione.<p> <p> <p> <p> <p> <p><p> <p> <p><p> <p>", "time": "2019-01-23T17:19:00+01:00", "type": "vaticaninsider"}
{"title": "I due vescovi di Shantou celebrano insieme il “passaggio di consegne” ", "url": "https://www.lastampa.it/2019/01/22/vaticaninsider/i-due-vescovi-di-shantou-celebrano-insieme-il-passaggio-di-consegne-xLkcCyb9kjwwl2c0En4aNM/pagina.html", "review": "", "content": "<p> <p>La riconciliazione tra comunità cattoliche cinesi auspicata dalla Santa Sede si è manifestata anche nella diocesi di Shantou. In quella circoscrizione ecclesiastica due vescovi – il primo fino a poco tempo fa non riconosciuto dal governo, e l’altro con un passato da vescovo “illegittimo”, addirittura scomunicato dalla Santa Sede – per la prima hanno partecipato in pubblico a una cerimonia in una chiesa. Iniziando a far scendere l’oblio su un lungo tempo di conflitti ecclesiali laceranti.<p> <p><p> <p>La vicenda ha per protagonisti l’88enne Pietro Zhuang Jianjian e il 52enne Giuseppe Huang Bingzhang. Il primo era stato ordinato vescovo di Shantou nel 2006 fuori dalle procedure imposte dalla politica religiosa governativa. Il secondo, invece, nel 2011 aveva accettato di essere ordinato vescovo della stessa diocesi senza il consenso del Papa. Per questo, proprio dopo la sua ordinazione, era stata richiamata in maniera esplicita dagli organi della Santa Sede la pena della scomunica latae sententiae che colpisce automaticamente i vescovi ordinati in maniera illegittima.<p> <p><p> <p>Durante l’ultima fase delle trattative che lo scorso 22 settembre hanno portato all’accordo tra Santa Sede e Pechino sulle procedure di nomina dei vescovi cattolici cinesi, i negoziatori vaticani, a nome del Papa, avevano richiesto al vescovo Zhuang di lasciare, a 87 anni, la guida della sua diocesi, nella prospettiva di affidarla al più giovane Giuseppe Huang Bingzhang (che nel frattempo aveva espresso il suo pentimento per l’aver accettato di essere ordinato senza mandato pontificio). Prima della firma dell’accordo, lo stesso Huang, insieme agli altri vescovi cinesi ancora illegittimi (perché ordinati senza il placet del Papa), dopo aver chiesto perdono era stato riammesso dallo stesso Pontefice nella piena comunione della Chiesa. E durante l’ultima sessione di lavoro della Commissione bilaterale di dialogo tra Governo cinese e Santa Sede - svoltasi a Pechino nella seconda settimana di dicembre - anche all’anziano Pietro Zhuang e al giovane Giuseppe Huang sono state consegnate le lettere di comunione contenenti le disposizioni della Santa Sede riguardo ai loro nuovi compiti. In base a tali disposizioni, Pietro Zhuang è divenuto vescovo emerito di Shantou, mentre il compito di guidare la diocesi è stato conferito a Giuseppe Huang.<p> <p><p> <p>Martedì 22 gennaio, la nuova stagione della diocesi cattolica cinese di Shantou ha vissuto un momento emblematico “sul campo”: nella chiesa della contea di Jiexi, dove risiede abitualmente Zhuang, il vescovo Paolo Su Yongda (diocesi di Zhanjiang) ha guidato una cerimonia celebrativa in onore del vescovo ormai “emerito”di Shantou, nel momento del suo ritiro dalla guida della diocesi, terminata con il ringraziamento di Zhuang a tutti i presenti. <p> <p><p> <p>Poi, a seguire, il vescovo Huang, divenuto ordinario della diocesi, ha presieduto una concelebrazione eucaristica insieme al vescovo Giuseppe Shen Bin (diocesi di Haimen) e altri successori cinesi degli apostoli.<p> <p>Durante la liturgia – alla quale hanno preso parte anche trenta sacerdoti e decine di religiose, insieme a circa 200 fedeli – sono state lette anche le comunicazioni della Conferenza dei vescovi cinesi (organismo non ancora riconosciuto dalla Santa Sede) riguardo al nuovo status della diocesi. <p> <p><p> <p>Dal conflitto alla riconciliazione<p> <p>La compresenza del vescovo Zhuang e dal vescovo Huang al “passaggio di consegne” nella guida della diocesi è un segno importante, che può essere apprezzato soprattutto se si tiene conto dei conflitti che hanno tormentato la storia recente della diocesi di Shantou.<p> <p><p> <p>Nei primi mesi del 2018, la richiesta rivolta dalla Santa Sede all’87enne Pietro Zhuang Jianjian di diventare vescovo emerito di Shantou (per lasciare in prospettiva la guida della diocesi al vescovo Huang) era stata riferita in maniera distorta dalle campagne mediatico-clericali orchestrate per fermare un possibile accordo tra la Santa Sede e le autorità di Pechino sulla questione delle nomine dei vescovi cattolici in Cina. Zhuang era stato addirittura descritto come un membro della cosiddetta «Chiesa sotterranea», diventato vescovo «per ordine del Vaticano nel 2006». Un «vescovo fedele» che adesso veniva spinto dallo stesso Vaticano a lasciare il posto a un vescovo illegittimo, ma «gradito» al governo cinese.<p> <p><p> <p>In realtà, diverse fonti ecclesiali cinesi confermarono allora a Vatican Insider che Pietro Zhuang non ha mai fatto parte dell’area cattolica “clandestina”. L’attuale vescovo emerito di Shantou è stato ordinato prete nel 1986 da Aloysius Jin Luxian, il gesuita di Shanghai che a quel tempo era anche lui un vescovo illegittimo, cioè ordinato senza il mandato apostolico del Papa. È vero che il governo non aveva finora riconosciuto Zhuang come vescovo di Shantou. Ma è vero anche che lui, registrato come sacerdote, fin dagli anni Novanta del secolo scorso ha sempre collaborato - assumendo anche incarichi a livello locale - con l’Associazione patriottica dei cattolici cinesi e con gli altri organismi “patriottici” che servono da strumento alla politica religiosa governativa. <p> <p><p> <p>E proprio il percorso diZhuang – nominato vescovo dalla Santa Sede e non riconosciuto come vescovo dal governo cinese, eppure titolare di cariche nell’Associazione patriottica locale - mostra che il coinvolgimento negli organismi “patriottici” governativi non ha mai rappresentato di per sé una contraddizione insanabile rispetto all’appartenenza alla Chiesa cattolica, quando si accompagna alla fedeltà pubblicamente manifestata al vincolo di comunione gerarchica con il successore di Pietro. <p> <p> <p> <p> <p> <p><p> <p> <p><p> <p>", "time": "2019-01-22T19:00:00+01:00", "type": "vaticaninsider"}
{"title": "Gmg Panama, su Tv2000 in diretta tutti gli eventi con il Papa ", "url": "https://www.lastampa.it/2019/01/22/vaticaninsider/gmg-panama-su-tv-in-diretta-tutti-gli-eventi-con-il-papa-XG8cDXBdOmhxWRDvFFd7eJ/pagina.html", "review": "", "content": "<p> <p>La Giornata mondiale della Gioventù a Panama con papa Francesco in diretta su Tv2000 da martedì 22 fino a lunedì 28 gennaio 2019. L’emittente della Cei, in collaborazione con Vatican Media, inizia il 22 a mezzanotte con la Messa di apertura della Gmg, presieduta dall’arcivescovo metropolitano di Panama monsignor José Domingo Ulloa Mendieta, e segue poi tutti gli eventi con il Papa, gli incontri con le autorità, i vescovi, la società e soprattutto i giovani. Tra questi: la cerimonia di apertura della Gmg, la liturgia penitenziale con i giovani privati della libertà, la Via Crucis la Veglia, la santa Messa al Campo San Giovanni Paolo II. Il 28 gennaio in diretta alle 14, la conferenza stampa di papa Francesco sul volo di ritorno.<p> <p><p> <p>A Panama ci sono gli inviati del Tg2000 Cristiana Caricato, Paolo Fucili e Vito D’Ettore. Servizi, approfondimenti, interviste e collegamenti all’interno delle tre edizioni del telegiornale e dei programmi di approfondimento quotidiani. Tutti i giorni «Il diario di Papa Francesco», condotto da Gennaro Ferrara, introduce le dirette da Panama e approfondisce i temi della giornata. Tra gli ospiti in studio: il direttore del Sismografo Luis Badilla; lo storico dell’Università Iulm Massimo De Giuseppe; padre José Juan Gracia Vasquez sacerdote della diocesi di Santiago de Veraguas (Panama); l’insegnante di religione Sergio Ventura; il cappellano di Regina Coeli padre Vittorio Trani; lo scrittore Eraldo Affinati e tanti giovani provenienti da diverse realtà e movimenti ecclesiali.<p> <p><p> <p>Programmazione speciale anche su InBlu Radio, il network delle radio cattoliche della Cei, a partire da lunedì 21 gennaio. Ecclesia, il quotidiano di informazione religiosa in onda dalle 13,12, si collega con Panama per raccontare il pellegrinaggio dei giovani italiani. Le voci dei protagonisti, dei sacerdoti che accompagnano i ragazzi e poi la presenza e le parole del Papa troveranno spazio anche nel Pomeriggio inBlu, nei radiogiornali e negli altri spazi informativi, insieme al racconto di come vivranno la Gmg i giovani che non sono potuti partire per Panama.<p> <p> <p> <p> <p> <p><p> <p> <p><p> <p>", "time": "2019-01-22T13:55:00+01:00", "type": "vaticaninsider"}
{"title": "Preghiera come incontro ", "url": "https://www.lastampa.it/2018/10/30/vaticaninsider/preghiera-come-incontro-yPNmQvmgBV7Zwsl8ect5AN/pagina.html", "review": "", "content": "<p> <p>Una sicura conoscenza della tradizione cristiana e una altrettanto profonda conoscenza dell’animo umano permettono all’autore di presentare in questo piccolo libro, un itinerario semplice e allo stesso tempo completo, che porta alla preghiera continua. Sia che si preghi per gli altri, che si mediti la Sacra Scrittura, o che si adori e si contempli l’eucaristia, il movimento fondamentale è quello dell’incontro: uscire da se stessi per far posto all’Altro. Allora la preghiera diventa per l’uomo l’esperienza fondamentale del vivere, la scoperta di se stesso e dell’altro, guardati con gli occhi di un Dio d’amore e di misericordia.<p> <p><p> <p>Vai al sito Edizioni Messaggero Padova   <p> <p><p> <p><p> <p> <p> <p> <p> <p><p> <p> <p><p> <p>", "time": "2018-10-30T07:00:00+01:00", "type": "vaticaninsider"}
{"title": "Parole per l’anima ", "url": "https://www.lastampa.it/2017/07/04/vaticaninsider/parole-per-lanima-wUfC9DJ81QPhxdZ6Uvs3eN/pagina.html", "review": "", "content": "<p> <p>A come Accoglienza, Ascolto, Attenzione<p> <p><p> <p>B come Battesimo, Beatitudini, Benedizione<p> <p><p> <p>C come Compassione, Comunicazione, Coraggio<p> <p><p> <p>Scandito sull’alfabeto dello Spirito, questo scrigno di parole martiniane offre oltre centocinquanta voci per riflettere sui desideri più profondi dell’animo umano.<p> <p><p> <p>Una lettura da centellinare con parsimonia, lasciando che ogni vocabolo penetri nella mente e nel cuore a suggerire buone ispirazioni e valori preziosi per l’oggi.<p> <p><p> <p>Il percorso ricco di sollecitazioni di questo dizionario aiuta il lettore a ripensare le proprie relazioni affettive e a scendere negli abissi misteriosi dell’amore di Dio.<p> <p><p> <p>Un piccolo tesoro di sapienza a cui attingere ogni giorno per la meditazione personale.<p> <p><p> <p>Vai al sito Edizioni Piemme  <p> <p> <p> <p> <p> <p><p> <p> <p><p> <p>", "time": "2017-07-04T18:38:31+01:00", "type": "vaticaninsider"}
{"title": "Francesco incontra i movimenti popolari, ambiente e migrazioni ", "url": "https://www.lastampa.it/2016/10/28/vaticaninsider/francesco-incontra-i-movimenti-popolari-ambiente-e-migrazioni-gJd2kfO0qgs24Pgj3eFopN/pagina.html", "review": "", "content": "<p> <p>Il Papa incontra in Vaticano i rappresentanti di un centinaio di movimenti e organizzazioni popolari di tutto il mondo, per la terza volta dopo un primo incontro a Roma, nel 2014, e un secondo in Bolivia. Ambiente e migrazioni al centro dell’attenzione.<p> <p><p> <p>A questo incontro partecipano oltre duecento delegati in rappresentanza di 92 organizzazioni e provenienti da 65 paesi diversi. Tra di loro alcuni nomi noti: don Luigi Ciotti, che interviene mercoledì pomeriggio alle 15, Vandana Shiva, giovedì mattina, e l’ex presidente uruguaiano José «Pepe» Mujica, che parla venerdì pomeriggio. L’incontro del Papa è previsto sabato 5 novembre alle 17. Non potranno essere presenti, come inizialmente ipotizzato, il presidente boliviano Evo Morales e il senatore statunitense Bernie Sanders che ha sfidato Hillary Clinton nelle primarie democratiche. L’iniziativa, che ha una pagina Facebook (Encuentro Mundial Movimientos Populares -Tierra Techo Trabajo) e un account Twitter (@EnMovPop) si svolgerà nel collegio Maria Mater Ecclesiae da mercoledì 2 a venerdì 4 novembre e sabato 5 novembre in Vaticano.<p> <p><p> <p>«Questo è il nostro terzo incontro», ha ricordato in una conferenza stampa in Vaticano Juan Grabois, attivista e avvocato argentino, co-fondatore del Movimento dei Lavoratori Esclusi e della Confederazione dell’Economia Popolare nonché consultore del pontificio consiglio della Giustizia e della Pace, «e seguiremo la metodologia tradizionale: nel primo lo abbiamo dedicato a conoscere la realtà (vedere), nel secondo a discernere (giudicare) e ora a pensare proposte di cambiamento (attuare)». L’incontro in Bolivia, in particolare, si concluse con una Carta nella quale i movimenti popolari indicavano dieci punti relativi alle tre questioni messe a fuoco sin dal primo incontro dal Papa, la terra, la casa e il lavoro (in spagnolo tre «t»: tierra, techo, trabajo): stimolare e approfondire il processo del cambiamento, vivere bene in armonia con la Madre Terra, sostenere un lavoro dignitoso, migliorare i nostri quartieri e costruire abitazioni dignitose, difendere la Terra e la sovranità alimentare, costruire la pace e la cultura dell’incontro, combattere la discriminazione, promuovere la libertà di espressione, mettere scienza e tecnologia e servizio dei popoli, respingere il consumismo e sostenere la solidarietà come progetto di vita. Ora, nuovamente a Roma, i movimenti popolari tenteranno di individuare «azioni concrete per attuare i dieci punti della Carta di Santa Cruz», ha detto ancora Grabois.<p> <p><p> <p>I movimenti popolari, hanno spiegato il gesuita Michael Czerny e Paolo Foglizzo su Aggiornamenti Sociali, sono organizzazioni di: piccoli agricoltori e pescatori, mezzadri, braccianti, lavoratori agricoli stagionali, contadini senza terra o proprietari di poderi troppo piccoli, ecc. (Terra); abitanti di aree periferiche e baraccopoli, persone che vivono per strada, in case occupate o in alloggi di fortuna, comunità contadine, ecc. (Casa); rigattieri, straccivendoli, cartoneros, venditori ambulanti, artigiani di strada, guidatori di risciò, parcheggiatori, lavavetri e venditori ai semafori, lavoratori a giornata, collaboratori domestici e badanti, operai di fabbriche recuperate, ecc. (Lavoro). Questi movimenti sono indipendenti da partiti politici e da sindacati. Al primo incontro, il Papa disse che «i poveri non solo subiscono l’ingiustizia ma lottano anche contro di essa».<p> <p><p> <p>Con questo incontro, ha spiegato in conferenza stampa monsignor Silvano Tomasi, segretario delegato del pontificio consiglio Giustizia e pace, «le persone che sono in periferia vengono messe al centro, come desidera il Papa», la cui «visione» è «la continuazione della dottrina sociale della Chiesa, e dell’attenzione di Giovanni Paolo II alle persone ai margini della società, non è una rivoluzione», ha detto l’ex nunzio apostolico ora coinvolto nei lavori del nascitura dicastero vaticano per il Servizio dello sviluppo umano integrale, sottolineando in questo senso la «linearità di sviluppo» di Francesco rispetto ai suoi predecessori: «Diventa un po’ una scusa dire che il Papa va da una parte (politica, ndr.) per non affrontare il cambiamento sociale attuale e rispondere ai diritti di tutte le persone».<p> <p><p> <p>In particolare, l’ambiente e le migrazioni saranno al centro dell’incontro. «L’Europa fa fatica a trovare una politica comune efficace che risponda alle esigenze di queste persone che arrivano in migliaia in Sicilia o in Grecia. Lampedusa o Lesbo non sono il confine di altri paesi ma i confini dell’Europa», ha detto Tomasi. «Il problema che l’Europa si pone dei numeri e dell’accettazione secondo me manca di equilibrio. La domanda da porsi è: come integriamo queste persone nella società? Di fatto non c’è un’invasione. I numeri sono chiari, pertanto bisogna essere concreti e andare al di là delle reazioni e delle emozioni dei movimenti populisti - non movimenti popolari! - che usano la paura dello straniero per scopi che non hanno nulla a che fare con queste persone. Quindi l’Europa ha una responsabilità importante come Unione Europea a non lasciare la Grecia, la Spagna, l’Italia da sole, ma deve mostrare solidarietà concrete in modo che i valori sviluppati e i diritti umani siano rispettati e non ci siano contraddizioni tra questa esperienza storica e i diritti di queste persone». Più in generale, «nel mondo – ha ricordato ancora monsignor Tomasi – ci sono 40 milioni di immigrati senza documento, di cui sette milioni negli Stati Uniti e tre e mezzo in Europa. Hanno tutti diritti umani fondamentali a prescindere dal loro status legale. Ma ci si deve anche chiedere quali ragioni economiche spingono in questo momento tante persone a emigrare, ricordando che il primo diritto di una persona è quello a non emigrare». Juan Grabois ha ricordato, da parte sua, che lo stesso concetto vale non solo la terra ma anche per la casa e il lavoro: «Ci sono persone in situazione di informalità lavorativa, abitativa. Si può dire che un terzo dell’umanità non è riconosciuta, vive in una situazione di esclusione rispetto al sistema giuridico degli Stati». Da qui l’esigenza degli incontri con il Papa.<p> <p><p> <p> <p> <p> <p> <p><p> <p> <p><p> <p>", "time": "2016-10-28T15:58:29+01:00", "type": "vaticaninsider"}
{"title": "La luce del Natale ", "url": "https://www.lastampa.it/2017/11/16/vaticaninsider/la-luce-del-natale-JdG6EruNk0LYtGX2iBvdEN/pagina.html", "review": "", "content": "<p> <p>Sostare davanti al presepe in compagnia di papa Francesco significa riappropriarsi di sentimenti e simboli di una tradizione millenaria e contemplare quanta speranza c’è in quella gente semplice e generosa che si raccoglie stupita intorno a un bambino.<p> <p><p> <p>In questa lunga meditazione, il pontefice rievoca tutti i piccoli e grandi segni luminosi che accendono il mistero dell’Incarnazione: la culla, i pastori, gli angeli, la stella, i Magi, la maternità e la paternità, l’infanzia e la famiglia.<p> <p><p> <p>Un Dio che nasce nomade - in una mangiatoia, accudito da due genitori profughi e da una folla di poveri - ha molto da dire agli uomini e alle donne del terzo millennio. Il Creatore diventato creatura adempie una grande promessa: spogliarsi della propria divinità per condividere in tutto e per tutto le sorti dell’umanità.<p> <p><p> <p>«Quando si parla di speranza − scrive papa Francesco −, spesso ci si riferisce a ciò che non è in potere dell’uomo e che non è visibile, ma il Natale ci parla di una speranza diversa, una speranza affidabile, visibile e comprensibile, perché fondata sulla vita di un uomo in carne e ossa, storicamente esistito: Gesù di Nazareth».<p> <p><p> <p>Vai al sito Edizioni Piemme   <p> <p> <p> <p> <p> <p><p> <p> <p><p> <p>", "time": "2017-11-16T18:57:56+01:00", "type": "vaticaninsider"}
{"title": "Una “transizione ecologica” per salvare l’Europa ", "url": "https://www.lastampa.it/2016/05/11/vaticaninsider/una-transizione-ecologica-per-salvare-leuropa-67ZPgJBtyykDJReVv2tpwI/pagina.html", "review": "", "content": "<p> <p>A otto anni dallo scoppio della più grave crisi finanziaria che l’umanità abbia conosciuto, l’economia mondiale non ha ritrovato una situazione di equilibrio. La Cina ha capito che l’Occidente non può più consumare a credito i beni industriali che essa produce, ma stenta a trovare mercati sostitutivi. Il Brasile potrebbe crollare. Il Sud Europa è preso in una trappola deflazionistica da cui nessuno sa, al momento attuale, come potrebbe uscire, e che minaccia di condannarlo a perdere, come il Giappone, vari decenni. Le misure di austerità di bilancio imposte da Bruxelles e Berlino con la complicità di Parigi producono l’effetto purtroppo atteso: aggravano la depressione del Sud provocando l’aumento del rapporto debito pubblico/Pil. Misure d’austerità tanto più controproducenti in quanto distolgono l’attenzione dal vero problema europeo: l’eccesso di indebitamento privato e la deregolamentazione finanziaria.<p> <p><p> <p>Privatizzazione antidemocratica <p> <p>Come non avanzare l’ipotesi che la pretesa crisi del debito pubblico non sia essenzialmente che un pretesto per imporre all’Europa il vecchio programma neoliberista di privatizzazione assoluta della società? È questo programma che ha portato a deviare dal bel progetto europeo. Oggi l’Unione Europea, e l’eurozona in modo del tutto particolare, coincide infatti con la più grande esperienza di privatizzazione antidemocratica probabilmente mai realizzata nel mondo. L’indipendenza della Banca centrale europea (Bce), per esempio, si rivela essere, prima di ogni altra cosa, un modo di sottrarre dalle mani degli Stati il potere sovrano di creazione monetaria, per meglio affidarlo al settore bancario privato. E la Bce quando, nel luglio del 2015, ha deliberatamente privato le banche greche dell’approvvigionamento di liquidità, una settimana prima del referendum di Tsipras, ha reso manifesto come il suo mandato non sia tanto di vigilare sulla stabilità finanziaria quanto sulla stabilità politica. Si trattava, né più né meno, di far cadere un governo democraticamente eletto, ma con il torto di aver voluto rinegoziare l’applicazione dei Trattati europei. Mentre la Germania di Schaüble si autorizza da sé a modificarne l’interpretazione come meglio le aggrada, Atene è invece condannata a un’ermeneutica a senso unico: privilegiare, prima di tutto e contro tutti, l’interesse dei creditori. <p> <p><p> <p>Grecia ridotta a colonia <p> <p>Se il governo di Tsipras non è caduto, è semplicemente perché ha permesso la riduzione della Grecia allo stato di colonia: l’Europa del Nord ne saccheggia i beni pubblici, mentre al suo Parlamento non è più consentito votare una legge contraria a interpretare i Trattati come austerità. Il martirio della Grecia non potrà comunque avere l’effetto di sanarne la situazione economica: essa sarà sempre meno in grado di rimborsare il suo debito pubblico fintantoché la sua economia continuerà a essere salassata (le migliaia di miliardi di euro che abbiamo messo a disposizione delle banche per salvarle avrebbero invece permesso da lunga data di risolvere il problema greco). Per fare un esempio: chi, dopo questi avvenimenti, oserà ancora opporsi all’ordoliberalismo europeo? E Lisbona non è certo più robusta di Atene: la sua economia ha un’influenza troppo scarsa sulle economie dei Paesi del Nord perché questi ultimi si vedano costretti a negoziare con lei. La Spagna rimane in una situazione ambigua: se la deflazione che colpisce il sud del Paese finirà per avere la meglio sulla vitalità della Catalogna e dei Paesi Baschi, non potrà più resistere.<p> <p><p> <p>Il «piano B» <p> <p>Italia e Francia hanno, al contrario, le forze per opporsi alla propria vassallizzazione. Il «piano B» che Yanis Varoufakis non ha potuto porre in atto ad Atene può essere concretizzato a Roma o a Parigi. A tal fine, è «sufficiente» che ognuno dei due Paesi metta in piedi uno stretto controllo dei capitali alle frontiere e batta in proprio la moneta che la Bce minaccerà di non distribuire alle rispettive banche. Le nostre banche allora falliranno ipso facto? Questo passaggio avrebbe almeno la virtù di mettere la situazione in chiaro: la maggior parte di esse non ha affatto sanato i propri bilanci dopo la crisi dei subprime. Sono banche-zombie che sostanzialmente sopravvivono perché riprestano ai nostri Stati, a tassi d’interesse positivi, il denaro che dalla Bce ricevono in prestito gratuitamente. Una volta dichiarato il loro fallimento, non rimarrà che nazionalizzarle e, ispirandosi all’Islanda, rifiutare di pagare i debiti bancari ai Paesi del Nord, per lo meno finché questi si ostineranno a rifiutarsi di rinegoziare onestamente. Sarebbe poi il caso che i nostri Paesi osassero infrangere il più grande dei tabù: stamparsi la propria moneta. Certo non per uscire deliberatamente dall’area dell’euro (nessuno sa cosa ciò significhi giuridicamente), ma per sopravvivere in un’eurozona dove la Bce utilizza l’arma dell’asfissia monetaria per far cadere i governi non graditi alla sfera finanziaria privata. Per ricuperare l’indipendenza monetaria, basta avere una zecca funzionante e fondi propri, in seno alla Banca centrale nazionale, equivalenti a circa il 5% del Pil.<p> <p><p> <p>Il «piano» del Nord <p> <p>A dirla tutta, si può prevedere che, se il governo di uno dei nostri due Paesi si dicesse pronto per quest’operazione, neppure avrebbe bisogno di passare poi all’azione. La Germania e i Paesi del Nord Europa – Austria, Paesi Bassi, Finlandia, Benelux – abbandonerebbero preventivamente l’eurozona per rifugiarsi in una «zona marco» al riparo da ogni dibattito politico. Questo secondo «piano B», quello del Nord, è attualmente in discussione, sottovoce, in seno alle banche centrali dei Paesi in questione… Metterlo in atto farebbe però portare la responsabilità della deflagrazione dell’eurozona ai Paesi del Nord. C’è da scommettere che questi ci penseranno due volte prima di decidersi a tale passo. Un governo con la forza di brandire una minaccia seria – come quella di chiudere le frontiere e di battere la propria moneta indipendentemente da Francoforte – avrebbe insomma i mezzi per riportare tutti i Paesi dell’area dell’euro al tavolo del negoziato politico.<p> <p><p> <p>Salvare il progetto europeo <p> <p>L’obiettivo? Salvare il progetto europeo. L’attuale traiettoria dell’eurozona, infatti, è forse la via più breve per distruggere le economie del Sud una ad una (e dopo, inevitabilmente, quelle del Nord) e riaccendere l’odio tra gli europei. Il lettore lo sa bene: tutta la difficoltà sta nel trovare un governo capace di un simile coraggio politico. Renzi pare troppo occupato a smontare il mercato del lavoro italiano, e dunque a eseguire il programma neoliberista di privatizzazione del lavoro, per poterlo anche solo immaginare. In Francia, il Partito «socialista» è intrappolato dal lascito dei socialdemocratici francesi che hanno modellato l’architettura mondiale del neoliberismo: Delors, Lamy, Camdessus, Strauss-Kahn… L’Fmi, l’Ocse, il Wto e l’Unione Europea sono stati tutti pensati da questi «socialisti» come strumenti a servizio di una privatizzazione «universale». Oggi, fortunatamente, l’Ocse ha fatto il suo aggiornamento, il Wto ha perso quasi tutto il potere che aveva e la Cina finirà per obbligare l’Fmi a riformarsi. Rimane l’Unione Europea del Trattato di Maastricht, ultimo bastione degli apprendisti stregoni degli anni Ottanta e Novanta. Difficile immaginare che possa essere messa sotto indagine e poi ricostruita dagli eredi stessi di coloro che l’hanno edificata.<p> <p><p> <p>Energia per un’altra Europa <p> <p>La tesi di questo libro è che la transizione energetica e, più largamente, ecologica è il grande progetto politico, economico, sociale, spirituale… capace di ispirare ai democratici italiani e francesi il coraggio di dire no a questa Europa. E l’energia per costruire un’altra Europa. L’enciclica Laudato si’, come pure il discorso di papa Francesco ai movimenti popolari a Santa Cruz in Bolivia (9 luglio 2015) sono un chiaro invito, non solo ai cattolici ma anche a tutte le donne e gli uomini di buona volontà, a non sostenere più la follia antidemocratica di istituzioni europee che disprezzano la loro periferia tanto quanto disprezzano l’ecosistema planetario. I cattolici dovranno dunque fare fronte comune con le forze politiche democratiche che oseranno prendere l’iniziativa di fare dell’Europa la pioniera di una società decarbonizzata e attenta ai più poveri. Per salvaguardare la nostra «casa comune», la Terra. E in modo speciale l’ala europea di questa bella casa.<p> <p><p> <p>* I titoletti che dividono i paragrafi sono nostri e non sono presenti nell’originale della nota <p> <p><p> <p>Il Libro:<p> <p>Gaël Giraud, «Transizione ecologica», prefazione di Mauro Magatti, Emi, pp. 288, 16 euro <p> <p> <p> <p> <p> <p><p> <p> <p><p> <p>", "time": "2016-05-11T11:06:36+01:00", "type": "vaticaninsider"}
{"title": "“Dio è giovane” ", "url": "https://www.lastampa.it/2018/02/27/vaticaninsider/dio-giovane-vBdZHRLhhl1T0QaKY6LF1K/pagina.html", "review": "", "content": "<p> <p>“Dio è giovane”, il nuovo libro intervista di Papa Francesco, uscirà con un grande lancio internazionale il 20 marzo 2018. Due anni dopo “Il nome di Dio è Misericordia”  , pubblicato in oltre 100 Paesi, un nuovo grande progetto editoriale caratterizza il pontificato di Papa Francesco, il quale dedica il 2018 alle giovani generazioni in vista del grande Sinodo dei Giovani che si terrà in Vaticano nel mese di ottobre. “Dio è giovane” sarà pubblicato in tutto il mondo in occasione della Giornata Mondiale della Gioventù che, nella ricorrenza della Domenica delle Palme, si celebra in Vaticano e nelle diocesi dei cinque continenti.<p> <p><p> <p>Il Papa ha voluto vergare di suo pugno il titolo del libro sulle copertine delle sei principali lingue. In Italia è pubblicato da Edizioni Piemme, casa editrice del Gruppo Mondadori, che ne gestisce i diritti mondiali. Il libro è preordinabile sugli store online.<p> <p><p> <p>In un volume intervista a sua firma, Papa Francesco si rivolge ai giovani di tutto il mondo, dentro e fuori la Chiesa, in un dialogo coraggioso, intimo, memorabile. Un messaggio di liberazione che attraversa il presente e disegna il futuro, costruendo un ponte tra le generazioni per rinnovare nel profondo le nostre società. <p> <p><p> <p>Conversando con Thomas Leoncini, Francesco analizza con forza e passione i grandi temi della contemporaneità, sottraendo le nuove generazioni, ovvero i grandi scartati del nostro tempo inquieto, dai margini in cui sono state relegate e indicandole come protagoniste della storia comune. Il libro anticipa e prepara il grande Sinodo dei Giovani che si celebrerà in Vaticano nell’ottobre 2018.<p> <p><p> <p><p> <p>Vai al sito Edizioni Piemme    <p> <p><p> <p> <p> <p> <p> <p><p> <p> <p><p> <p>", "time": "2018-02-27T12:44:10+01:00", "type": "vaticaninsider"}
{"title": "“Chi sono io per giudicare?” ", "url": "https://www.lastampa.it/2016/09/13/vaticaninsider/chi-sono-io-per-giudicare-7LUdQQpjI246doLLQAuU9J/pagina.html", "review": "", "content": "<p> <p>“L’umiltà evangelica porta a non puntare il dito contro gli altri per giudicarli, ma a tendere loro la mano per rialzarli, senza mai sentirsi superiori”. Con queste parole papa Francesco apriva il Sinodo sulla famiglia, spalancando prospettive fino a quel momento impensate per le gerarchie ecclesiastiche e invitando a praticare il comandamento esplicito di Gesù: “Non giudicate, per non essere giudicati; perché con il giudizio con il quale giudicate sarete giudicati voi e con la misura con la quale misurate sarà misurato anche a voi”.<p> <p><p> <p>Sessualità, unioni omosessuali, contraccezione, coppie di fatto, nuove famiglie, ma anche libertà religiosa, ecologia, finanza, nuove povertà e nuove schiavitù. Sono argomenti spinosi, che mettono a confronto libertà di coscienza e dottrina cristiana. Papa Bergoglio offre la sua lettura inedita, improntata a una visione teologica profondamente riformatrice. È una apertura umana e religiosa, che interessa sempre di più anche i non credenti e che suscita accesi dibattiti dentro e fuori la Chiesa.<p> <p><p> <p>L’indurimento del cuore giudicante - che il pontefice chiama “sclerocardia” - è conseguenza della chiusura dell’io su se stesso: un io isolato, egoista, ripiegato su tradizioni obsolete che calpestano la dignità delle persone. Occorre che il “cuore di pietra” diventi un “cuore di carne”. E, per Francesco, solo le parole del Vangelo che lasceremo cadere, goccia a goccia, nel nostro spirito rigido sapranno renderlo palpitante e compassionevole.<p> <p><p> <p><p> <p>Papa Francesco. “Chi sono io per giudicare?” Pagine 228, prezzo: 15,00 €, edizioni Piemme<p> <p><p> <p><p> <p>Vai al sito edizioni Piemme <p> <p> <p> <p> <p> <p><p> <p> <p><p> <p>", "time": "2016-09-13T07:53:00+01:00", "type": "vaticaninsider"}
{"title": "Francesco di Sales", "url": "https://www.lastampa.it/2014/01/23/vaticaninsider/ita/ogni-giorno-i-suoi-santi/francesco-di-sales-rZc9UqVNjpNPB4fyT0KfqM/pagina.html", "review": "", "content": "<p> <p>  Thorens, Savoia, 1567 – Lione, 1622.  Vescovo di Ginevra a 35 anni. Direttore spirituale del santo dei poveri, Vincenzo de’ Paoli. Insieme a santa Giovanna Francesca di Chantal, fondatore dell’Ordine della Visitazione. Questi i «pilastri» della biografia di san Francesco di Sales (il castello dove è nato). Suo padre lo voleva in carriera nella magistratura, e così lo ha spinto a laurearsi in Legge a Padova, dopo il corso parigino di filosofia.  Ma non è quella la sua strada: dopo avere studiato privatamente teologia, nel 1593 abbandona tutto, diventando prete della diocesi di Ginevra, la città roccaforte del calvinismo (il Vescovo cattolico non vi entra, sta ad Annecy). In quel territorio c’è la regione del Chiablese, tornata sotto i Savoia dopo l’unione ai cantoni svizzeri: gran parte parte della popolazione è divenuta calvinista, e il giovane sacerdote Francesco di Sales è incaricato con altri confratelli di riportare nel territorio il cattolicesimo. Vi si impegna con grandi risultati, ma dopo sforzi lunghi tutta l’esistenza, e anche dopo falli­menti, indifferenze, ostacoli politici.  Le prova tutte: inventa anche una sorta di volantinaggio, distribuen­do foglietti con sintesi della dottrina. Un’idea anticipatrice che contribuirà a farlo diventare Patrono dei giornalisti, proclamato da papa Pio XI nel 1923.  La tecnica del «volantinaggio» però non dà subito frutto. Lo «strumento» più efficace è uno solo: Francesco di Sales stesso. Per tanti motivi, ma soprattutto per la sua chiarezza nel dire, per la sua forza di volontà che lo porta a resistere sempre e a non rassegnarsi, dedicando ore e ore anche al singolo povero. Riesce a parlare in modo così chiaro di Dio da far sentire tutti intelligenti. E importanti. Perché tratta chiunque da «gentiluomo», cancellando le divisioni sociali del tempo. Così lavora poi da semplice prete, poi da coadiutore del Vescovo e da Vescovo (1602). «Studiare», è la sua costante raccomandazione al clero: l’ignoranza del prete è grave, anche più del peccato. (E a proposito di studi, in gioventù, durante una grave malattia, ha stabilito che in caso di morte il suo corpo servisse ai medici per i lo­ro studi, sebbene l’epoca fosse ancora ostile all’anatomia).  Scrive anche, san Francesco di Sales: realizza opere letterarie tuttora vive, come il «Trattato dell’amore di Dio» e l’«Introduzione alla vi­ta devota»; e troviamo poi una miniera di consigli spirituali nei volu­mi delle lettere. Mentre il Re di Francia lo vorrebbe arcivescovo di Parigi - dove ha predicato - Carlo Emanuele I di Savoia gli affida missioni diplomatiche. Così, viaggia spesso, e muore improvvisamente a Lione, proprio durante un viaggio. Lo canonizzerà papa Alessandro VII nel 1665. San Giovanni Bosco lo sceglierà come Patrono della sua Congregazione. Nel 1887 papa Leone XIII lo proclamerà Dottore della Chiesa.   San Feliciano Vissuto nel IV secolo, Vescovo di Foligno, considerato il primo Vescovo dell’Umbria.   San Sabiniano Martire in Gallia al tempo dell’impe­ratore Aureliano (270-275).   Santi Babila, Urbano, Prilidano ed Epolono San Babila è stato Vescovo di Antiochia di Siria (attuale Antakya, Turchia); è morto nel 250.   Sant’Esuperanzio Vescovo di Cingoli (Macerata) vissuto intorno al V secolo.  Twitter@agasso_domenico <p><p> <p> <p> <p><p> <p> <p><p> <p>", "time": "2014-01-23T23:00:00+01:00", "type": "vaticaninsider"}
{"title": "Il sole dentro ", "url": "https://www.lastampa.it/2016/10/11/vaticaninsider/il-sole-dentro-MSBaQ9ui40JhbcvjLA47GJ/pagina.html", "review": "", "content": "<p> <p>Un testo inedito del 1975, sorprendente e di straordinaria freschezza, ritrovato fra le carte di Carlo Maria Martini. Un viaggio meditativo sulla vita dell’anima e la lotta spirituale, proposto dall’allora Rettore del Pontificio Istituto Biblico di Roma, che sarebbe poi diventato cardinale di Milano.<p> <p><p> <p>In questo scritto - recuperato a seguito del lavoro di riordino e archiviazione a cura della Fondazione Martini - si rivela ancora una volta non solo il fine esegeta della Sacra Scrittura e il pastore che sarebbe stato poi grandemente ascoltato negli anni milanesi, ma anche il profondo scrutatore dell’animo umano capace di scandagliare le vanità e le debolezze dell’io nel costante combattimento fra l’opzione fondamentale per il bene e la resa di fronte alla fascinazione del male.<p> <p><p> <p>Questa sorta di «manuale di vita interiore» aiuta a guardarsi dentro, a individuare le nostre inquietudini, a difendersi dal «morso dello spirito negativo» e ad affrontare quello stato di «desolazione spirituale» sempre in agguato sulla strada di chi vuole seguire il Vangelo; non manca un’instancabile esortazione alla fiducia, soprattutto quando si cade nei tentacoli delle forze oscure del maligno, perché come scrive Martini in queste pagine: «Tornerà il sereno. Dovremo solo attendere il riapparire del sole interiore, della luce dell’anima, con disposizione paziente, risoluta e coraggiosa».<p> <p><p> <p>Vai al sito Edizioni Piemme <p> <p> <p> <p> <p> <p><p> <p> <p><p> <p>", "time": "2016-10-11T16:47:48+01:00", "type": "vaticaninsider"}
{"title": "“Dio. Patrie. Famiglie.” ", "url": "https://www.lastampa.it/2016/10/25/vaticaninsider/dio-patrie-famiglie-pM3vS2Gyc6hWti2xLSk8DK/pagina.html", "review": "", "content": "<p> <p><p> <p>La Presidente delle Teologhe Italiane entra nel dibattito sulla famiglia, sulla crisi del rapporto fra maschilità e femminilità, sulle unioni civili e i diritti delle coppie di fatto, sulle nuove forme di genitorialità, la teoria del gender, le realtà affettive omosessuali e su tutto ciò che si collega inevitabilmente a questi temi: frontiere e popoli in movimento, fragilità e disagio, nascita e morte.<p> <p><p> <p>Il dibattito è aperto, secondo Cristina Simonelli, che in queste pagine riprende e scardina gli argomenti più spinosi dei due sinodi sulla famiglia e le relative conclusioni dell’Esortazione Apostolica di papa Francesco Amoris lætitia. È un percorso di ricerca e provocazione che si aggira fra passi biblici e riferimenti letterari, un pamphlet che infilandosi nelle intricate maglie della modernità lancia suggestioni osando disegnare traiettorie plurali e inclusive.<p> <p><p> <p>Che cosa fa di una famiglia una vera famiglia? Oggi la vita sentimentale e di coppia è molto difficile, e la Chiesa deve riconoscere il grande merito di chi sceglie di costituire un nucleo familiare. Tuttavia, in una società in cui tutto è precario, liquido, frammentato - dal lavoro alle relazioni - non ci si può aspettare che l’amore e la famiglia non lo siano. <p> <p><p> <p>Un libro che farà discutere e che invita a non assumere posizioni preconcette, ma a riflettere e a distinguere, perché - come sostiene la Simonelli - se non si ama la complessità, se non si guarda al mondo con sym-pathia (con-passione), è impossibile sentirsi a casa nel ventunesimo secolo.<p> <p><p> <p>Vai al sito Edizioni Piemme  <p> <p> <p> <p> <p> <p><p> <p> <p><p> <p>", "time": "2016-10-25T11:00:00+01:00", "type": "vaticaninsider"}
{"title": "In viaggio ", "url": "https://www.lastampa.it/2017/01/13/vaticaninsider/in-viaggio-tITVKcBB4useIpzD4WgfEM/pagina.html", "review": "", "content": "<p> <p>Dopo aver intervistato papa Francesco per il libro «Il nome di Dio è Misericordia», pubblicato in tutto il mondo, il vaticanista Andrea Tornielli - che sull’aereo papale ha seguito tutte le visite apostoliche - ha scelto di raccontare i grandi temi e i gesti di questo pontificato attraverso le tappe internazionali compiute da Bergoglio.<p> <p><p> <p> Italia, Brasile, Cuba, Stati Uniti, Africa, Asia, ma anche Lesbo, Sarajevo, Lund... Territori affascinanti e città emblematiche, luoghi complessi e popolazioni eterogenee, che hanno visto il pontefice denunciare con decisione il narcotraffico, la vendita di armi, la corruzione, addirittura lo schiavismo in certi settori dell’economia, e definire tragedia umanitaria la questione delle migrazioni dal Sud al Nord del mondo. Un papa pellegrino di pace, ma anche un profeta scomodo, che invita le Chiese locali a tornare vicino ai settori più emarginati della società. Senza tralasciare la narrazione di episodi inediti e gustosi dietro le quinte dei voli papali, Tornielli si sofferma su alcuni incontri significativi: da Obama a Fidel Castro, da Bartolomeo I al patriarca russo Kirill, da Abu Mazen a Shimon Peres.<p> <p><p> <p> Nell’esclusiva conversazione con il vaticanista, il papa racconta inoltre gli aneddoti pubblici e privati delle trasvolate oceaniche, e il rifiuto categorico di sottostare a rigide norme di sicurezza nell’abbraccio con le folle. Uno straordinario diario di viaggio che dà conto in tempo reale di un’opera di evangelizzazione senza precedenti, capace di scuotere le coscienze contro la “globalizzazione dell’indifferenza”.<p> <p><p> <p>Vai al sito Edizioni Piemme <p> <p> <p> <p> <p> <p><p> <p> <p><p> <p>", "time": "2017-01-13T17:18:58+01:00", "type": "vaticaninsider"}
{"title": "Francesco e noi ", "url": "https://www.lastampa.it/2017/03/08/vaticaninsider/francesco-e-noi-VOKlxAJKmNKpZiHoTKgijK/pagina.html", "review": "", "content": "<p> <p>Per alcuni è il «parroco del mondo»: quando decide di vivere in pochi metri quadrati a Santa Marta, quando scende dalla papamobile per abbracciare un malato, quando apre la Porta Santa del Giubileo in una diocesi africana e non a San Pietro...<p> <p><p> <p>Per altri è un leader politico scomodo: quando denuncia gli eccessi della finanza, si preoccupa delle sorti dell’ambiente, si scaglia contro i potenti delle armi.<p> <p><p> <p>Jorge Mario Bergoglio non è solo il pastore della cattolicità, ma un’icona carismatica, di grande forza comunicativa, che sta sollecitando le coscienze di credenti e non credenti.<p> <p><p> <p>In una galleria di respiro internazionale, cinquanta grandi personalità della vita politica, culturale, artistica e imprenditoriale hanno accettato di confrontarsi - con estrema franchezza - con la figura di papa Francesco. Un contributo vergato di pugno, in cui intellettuali, accademici, economisti, artisti, scrittori, sportivi, industriali hanno condiviso i sentimenti e le idee che hanno suscitato in loro i gesti e le parole di questo pontificato. <p> <p><p> <p>In una sorta di pubblica agorà, si rincorrono suggestioni, riflessioni, sguardi. Sono opinioni diverse: alcune entusiastiche, altre critiche e puntute, in ogni caso sempre rispettose, provenienti da universi culturali variegati, molti non certo vicini alla Chiesa.<p> <p><p> <p>«Francesco e noi» dimostra che dialogare, gettare ponti, non significa rinunciare alla propria identità, quanto piuttosto approfondirla con onestà intellettuale. Un excursus nient’affatto apologetico. Uno straordinario caleidoscopio.<p> <p><p> <p>Vai al sito Edizioni Piemme <p> <p> <p> <p> <p> <p><p> <p> <p><p> <p>", "time": "2017-03-08T17:59:03+01:00", "type": "vaticaninsider"}
{"title": "Il sorriso di Dio ", "url": "https://www.lastampa.it/2017/04/13/vaticaninsider/il-sorriso-di-dio-kGJL8JzSTASMjUTzp6DEbJ/pagina.html", "review": "", "content": "<p> <p>«La positività è contagiosa. Buon Dio, aiutaci a irradiare intorno a noi luce e speranza».<p> <p><p> <p>Un’esortazione appassionata a praticare e frequentare la gioia. Per trovare ispirazione e il giusto passo nel quotidiano.<p> <p><p> <p>Vai al sito Edizioni Piemme   <p> <p> <p> <p> <p> <p><p> <p> <p><p> <p>", "time": "2017-04-13T16:31:01+01:00", "type": "vaticaninsider"}
{"title": "Il tempo e la storia ", "url": "https://www.lastampa.it/2017/04/05/vaticaninsider/il-tempo-e-la-storia-9QRv9n3EtQSsm1AbONceYM/pagina.html", "review": "", "content": "<p> <p>Per il fine esegeta Joseph Ratzinger la vicenda umana nel corso dei secoli è Tempo di Salvezza fin dalla creazione del mondo.<p> <p><p> <p>Dalle origini dell’umanità, attraverso l’avventura del popolo ebraico, la matassa degli eventi buoni e cattivi della Storia ha visto intrecciarsi un filo provvidenziale, che le ha conferito senso, portando a compimento l’incarnazione del Figlio di Dio.<p> <p>Gesù di Nazareth – Alfa e Omega, Principio e Fine di tutte le cose – è la Provvidenza che prevale sul caos, è l’amore di Dio che sostiene l’umanità esortandola a non perdere mai la speranza.<p> <p><p> <p>Questa raccolta di scritti mai pubblicati in Italia costituisce la sintesi di una riflessione nitida sulle luci e le ombre della modernità: sugli idoli e gli orrori del tempo presente, sul buio interiore di alcune fasi storiche, sull’evoluzione e involuzione delle civiltà, sul confronto sempre aperto fra fede e scienza, sulla scomparsa di quegli “uomini di Dio” che hanno sostenuto in passato la cristianità oggi immersa nella palude dell’indifferentismo religioso.<p> <p><p> <p>La lunga meditazione è la summa di un percorso teologico e spirituale che ha sostenuto il magistero di Benedetto XVI, oggi papa emerito della Chiesa cattolica.<p> <p>Un percorso affascinante, in cui fedeli e laici sono invitati a diventare lievito buono nella pasta del mondo contemporaneo per riscattare il declino dell’umano che pare oggi inarrestabile.<p> <p><p> <p>Vai al sito Edizioni Piemme  <p> <p> <p> <p> <p> <p><p> <p> <p><p> <p>", "time": "2017-04-05T16:25:58+01:00", "type": "vaticaninsider"}
{"title": "“Rispondere con amore, non con muri, al terrorismo del denaro” ", "url": "https://www.lastampa.it/2016/11/05/vaticaninsider/rispondere-con-amore-non-con-muri-al-terrorismo-del-denaro-a8RLygCIqeKyz1g6TyGDcJ/pagina.html", "review": "", "content": "<p> <p>«Affrontiamo il terrore con l’amore». Dopo l’incontro del 2014 a Roma e quello del 2015 in Bolivia il Papa ha ricevuto per la terza volta i movimenti popolari internazionali, questo pomeriggio in Vaticano, impegnati nella difesa di «terra, casa e lavoro per tutti» (in spagnolo tre «t»: tierra, techo, trabajo). Francesco, che ha denunciato con «vergogna» la «bancarotta dell’umanità» rappresentata dalla «obbrobriosa» situazione di respingimento degli immigrati, ha esortato i movimenti popolari a non farsi paralizzare dal meccanismo della paura, che sostiene un sistema iniquo: «Quando questo terrore, che è stato seminato nelle periferie con massacri, saccheggi, oppressione e ingiustizia, esplode nei centri con diverse forme di violenza, persino con attentati odiosi e vili, i cittadini che ancora conservano alcuni diritti sono tentati dalla falsa sicurezza dei muri fisici o sociali». Prima di concludere il discorso, in spagnolo, parlando di Martin Luther King, il Papa ha esortato i movimenti popolari a non farsi «incasellare», in un momento in cui cresce il «divario tra i popoli e le nostre attuali forme di democrazia», e a scegliere l’austerità per combattere il rischio della corruzione. <p> <p><p> <p>«Mi congratulo con voi, vi accompagno, vi chiedo di continuare ad aprire strade e a lottare», ha detto il Papa ai rappresentanti di tutto il mondo di campesinos, cartoneros, attivisti impegnati in difesa delle categorie più deboli. Tuttavia, «ci sono forze potenti che possono neutralizzare questo processo di maturazione di un cambiamento che sia in grado di spostare il primato del denaro e mettere nuovamente al centro l’essere umano», ha denunciato Francesco. «Chi governa allora? Il denaro. Come governa? Con la frusta della paura, della disuguaglianza, della violenza economica, sociale, culturale e militare che genera sempre più violenza in una spirale discendente che sembra non finire mai. Quanto dolore, quanta paura! C’è – l’ho detto di recente – c’è un terrorismo di base che deriva dal controllo globale del denaro sulla terra e minaccia l’intera umanità. Di questo terrorismo di base si alimentano i terrorismi derivati come il narco-terrorismo, il terrorismo di stato e quello che alcuni erroneamente chiamano terrorismo etnico o religioso. Nessun popolo, nessuna religione è terrorista. È vero, ci sono piccoli gruppi fondamentalisti da ogni parte. Ma il terrorismo inizia quando hai cacciato via la meraviglia del creato, l’uomo e la donna, e hai messo lì il denaro. Tale sistema è terroristico», ha detto Francesco, che ha citato le denunce in tema di Pio XI e Paolo VI. «Nessuna tirannia – ha proseguito Francesco – si sostiene senza sfruttare le nostre paure. Da qui il fatto che ogni tirannia sia terroristica. E quando questo terrore, che è stato seminato nelle periferie con massacri, saccheggi, oppressione e ingiustizia, esplode nei centri con diverse forme di violenza, persino con attentati odiosi e vili, i cittadini che ancora conservano alcuni diritti sono tentati dalla falsa sicurezza dei muri fisici o sociali. Muri che rinchiudono alcuni ed esiliano altri. Cittadini murati, terrorizzati, da un lato; esclusi, esiliati, ancora più terrorizzati, dall’altro. È questa la vita che Dio nostro Padre vuole per i suoi figli? La paura viene alimentata, manipolata... Perché la paura, oltre ad essere un buon affare per i mercanti di armi e di morte, ci indebolisce, ci destabilizza, distrugge le nostre difese psicologiche e spirituali, ci anestetizza di fronte alla sofferenza degli altri e alla fine ci rende crudeli. Quando sentiamo che si festeggia la morte di un giovane che forse ha sbagliato strada, quando vediamo che si preferisce la guerra alla pace, quando vediamo che si diffonde la xenofobia, quando constatiamo che guadagnano terreno le proposte intolleranti; dietro questa crudeltà che sembra massificarsi c’è il freddo soffio della paura. Vi chiedo di pregare per tutti coloro che hanno paura, preghiamo che Dio dia loro coraggio e che in questo anno della misericordia possa ammorbidire i nostri cuori». <p> <p><p> <p>«La misericordia non è facile, non è facile... richiede coraggio», ha detto ancora il Papa. «Per questo Gesù ci dice: “Non abbiate paura”, perché la misericordia è il miglior antidoto contro la paura. È molto meglio degli antidepressivi e degli ansiolitici. Molto più efficace dei muri, delle inferriate, degli allarmi e delle armi. Ed è gratis: è un dono di Dio. Cari fratelli e sorelle, tutti i muri cadono. Affrontiamo il terrore con l’amore». <p> <p><p> <p>A partire dal Vangelo il Papa si è soffermato poi sul tema della disoccupazione, sottolineando che «gli ipocriti, per difendere sistemi ingiusti, si oppongono a che siano guariti. A volte penso che quando voi, i poveri organizzati, vi inventate il vostro lavoro, creando una cooperativa, recuperando una fabbrica fallita, riciclando gli scarti della società dei consumi, affrontando l’inclemenza del tempo per vendere in una piazza, rivendicando un pezzetto di terra da coltivare per nutrire chi ha fame, state imitando Gesù, perché cercate di risanare, anche se solo un pochino, anche se precariamente, questa atrofia del sistema socio-economico imperante che è la disoccupazione. Non mi stupisce – ha detto il Papa – che anche voi a volte siate sorvegliati o perseguitati, né mi stupisce che ai superbi non interessi quello che voi dite».<p> <p><p> <p>Quanto all’immigrazione, quella attuale, ha denunciato Francesco, «è una situazione obbrobriosa, che posso solo descrivere con una parola che mi venne fuori spontaneamente a Lampedusa: vergogna». Il Papa ha fatto sue le parole pronunciate a Lesbo dall’arcivescovo Hieronymos di Grecia sulla «bancarotta dell’umanità»: «Cosa succede al mondo di oggi che, quando avviene la bancarotta di una banca, immediatamente appaiono somme scandalose per salvarla, ma quando avviene questa bancarotta dell’umanità non c’è quasi una millesima parte per salvare quei fratelli che soffrono tanto? E così il Mediterraneo è diventato un cimitero, e non solo il Mediterraneo... molti cimiteri vicino ai muri, muri macchiati di sangue innocente». L’immigrazione «è un problema del mondo. Nessuno dovrebbe vedersi costretto a fuggire dalla propria patria. Ma il male è doppio quando, davanti a quelle terribili circostanze, il migrante si vede gettato nelle grinfie dei trafficanti di persone per attraversare le frontiere, ed è triplo se arrivando nella terra in cui si pensava di trovare un futuro migliore, si viene disprezzati, sfruttati e addirittura schiavizzati. Questo si può vedere in qualunque angolo di centinaia di città».<p> <p><p> <p>In questo frangente nel quale «il divario tra i popoli e le nostre attuali forme di democrazia si allarga sempre più come conseguenza dell’enorme potere dei gruppi economici e mediatici che sembrano dominarle», il Papa ha poi indirizzato due esortazioni ai movimenti popolari. Innanzitutto, «non cadete nella tentazione della casella che vi riduce ad attori secondari o, peggio, a meri amministratori della miseria esistente. In questi tempi di paralisi, disorientamento e proposte distruttive, la partecipazione da protagonisti dei popoli che cercano il bene comune può vincere, con l’aiuto di Dio, i falsi profeti che sfruttano la paura e la disperazione, che vendono formule magiche di odio e crudeltà o di un benessere egoistico e una sicurezza illusoria». Il secondo rischio da evitare, ha detto Jorge Mario Bergoglio, è quello di lasciarsi corrompere: «C’è corruzione nella politica, c’è corruzione nelle imprese, c’è corruzione nei mezzi di comunicazione, c’è corruzione nelle chiese e c’è corruzione anche nelle organizzazioni sociali e nei movimenti popolari», ha scandito il Papa, ripetutamente applaudito. «A qualsiasi persona che sia troppo attaccata alle cose materiali o allo specchio, a chi ama il denaro, i banchetti esuberanti, le case sontuose, gli abiti raffinati, le auto di lusso, consiglierei di capire che cosa sta succedendo nel suo cuore e di pregare Dio di liberarlo da questi lacci. Ma, parafrasando l’ex-presidente latinoamericano che si trova qui», ha detto il Papa guardando José «Pepe» Mujica, «colui che sia affezionato a tutte queste cose, per favore, che non si metta in politica, non si metta in un’organizzazione sociale o in un movimento popolare… o in seminario… perché farebbe molto danno a sé stesso e al prossimo e sporcherebbe la nobile causa che ha intrapreso. Davanti alla tentazione della corruzione, non c’è miglior rimedio dell’austerità; e praticare l’austerità è, in più, predicare con l’esempio. Vi chiedo di non sottovalutare il valore dell’esempio perché ha più forza di mille parole, di mille volantini, di mille “mi piace”, di mille retweets, di mille video su youtube. L’esempio di una vita austera al servizio del prossimo è il modo migliore per promuovere il bene comune e il progetto-ponte delle “3-T” (lavoro, casa, terra, ndr). Chiedo a voi dirigenti di non stancarvi di praticare l’austerità e chiedo a tutti di esigere dai dirigenti questa austerità, che – del resto – li farà molto felici». <p> <p><p> <p>Il Papa ha concluso il discorso citando Martin Luther King: «Odio per odio intensifica solo l’esistenza dell’odio e del male nell’universo. Se io ti colpisco e tu mi colpisci, e ti restituisco il colpo e tu mi restituisci il colpo, e così di seguito, è evidente che si continua all’infinito. Semplicemente non finisce mai. Da qualche parte, qualcuno deve avere un po’ di buon senso, e quella è la persona forte. La persona forte è la persona che è capace di spezzare la catena dell’odio, la catena del male».<p> <p> <p> <p> <p> <p><p> <p> <p><p> <p>", "time": "2016-11-05T18:37:10+01:00", "type": "vaticaninsider"}
{"title": "Ecologia, gesuiti: “Per il creato occorre un’inversione a 180°” ", "url": "https://www.lastampa.it/2017/04/27/vaticaninsider/ecologia-gesuiti-per-il-creato-occorre-uninversione-a-heKNZkj1G43UUVd0YltwPJ/pagina.html", "review": "", "content": "<p> <p>Quasi un anno fa uno studio australiano, coordinato dal professor Simon Albert della Queensland University, aveva lanciato l’allarme per la sorte delle Isole Salomone. Un’analisi delle dinamiche costiere registra il costante e inesorabile innalzamento del livello dell’oceano al punto che ben cinque delle isole dell’arcipelago nel Pacifico sud-occidentale sono destinate a scomparire, inghiottite dal mare, nel giro dei prossimi anni. Il piccolo grappolo di isole coralline costellate da vulcani non è più in grado di resistere alla furia delle acque che lo sommergeranno eliminandolo così dalle carte geografiche. <p> <p><p> <p>Nello studio pubblicato dalla rivista Environmental Research Letters gli scienziati ambientali non hanno dubbi nel collegare il fenomeno al cambiamento climatico in atto. E sanno bene che non si tratta solo di diagrammi e modelli: al di là della salvaguardia di ambienti naturali unici al mondo, qui è in gioco la sopravvivenza di un’intera popolazione, per quanto numericamente ridotta. Sull’isola di Nuatambu già una dozzina sono le abitazioni abbandonate dalle famiglie costrette a spostarsi nella vicina Choiseul, mentre quanti ancora restano stanno costruendo abitazioni interrate, ma si dubita fortemente che questo potrà salvarli dall’incombente inondazione.<p> <p><p> <p>L’isola di Taro potrebbe così raggiungere il triste primato di essere la prima capitale del pianeta a restare disabitata a causa del cambiamento climatico.<p> <p>Se il ghiaccio dell’Artico e della Groenlandia continuerà a sciogliersi al ritmo attuale il dramma si avvicina. Già adesso l’ambiente è profondamente mutato: invece di palme da cocco, querce e mangrovie l’avanzare dell’acqua salata ha lasciato il posto ad una vegetazione surreale di alberi spogli perlopiù privi di ospiti animali. Le inondazioni periodiche (drammatica quella dell’aprile 2014) non sono a costo zero: 3 anni fa 31 morti annegati, ma più del doppio fu la perdita di vite umane a causa di malattie infettive nei mesi successivi.<p> <p><p> <p>Una stima prudente calcola almeno 760 milioni le persone nel mondo che saranno costrette a cercare rifugio altrove – migranti ambientali - a causa dell’innalzamento del livello oceanico, ma basta un aumento di poco superiore e cominceranno ad essere a rischio le popolazioni del sud-est asiatico e della costiera cinese.<p> <p><p> <p>È da questa situazione drammatica – amplificata dodici mesi fa anche negli Stati Uniti dal Chicago Tribune, NY e LA Times e Washington Post - che un gesuita della provincia nordamericana ha preso spunto per una riflessione volta a scuotere le coscienze dall’indifferenza. Padre John Surette dal portale Ecojesuit punta dritto al centro del problema: «La sfida che abbiamo davanti è immane. Abbiamo la volontà di modificare la rotta di 180°? Di cambiare tutto, in altre parole di convertirci sul serio? I nostri figli e nipoti aspettano la nostra risposta».<p> <p><p> <p>Il religioso ricorda quanto conosciamo dalla Bibbia quando il pentimento si manifestava con segni esteriori quali il digiuno, le grida in pubblico, l’indossare abiti di tela di sacco e cospargersi il capo di cenere: tutti segni che stavano ad indicare un cambiamento profondo a livello del cuore e della mente che portava ad una conversione di 180° rispetto al cammino precedente. «Quando una singola persona o un’intera civiltà si dirige a passi svelti verso un precipizio, la cosa più intelligente e santa da fare in questo caso è una drastica inversione di marcia. Ora chiediamoci: che tipo di svolta è richiesta all’umanità nel nostro XXI secolo?».<p> <p><p> <p>Surette, come già nelle sue frequenti conferenze in giro per l’America, avverte circa la presenza di un precipizio planetario, senza che l’umanità intenda decidersi a riorientare la propria rotta. Eppure siamo sempre più consapevoli del cambiamento climatico, o quello che viene più esplicitamente definito disastro climatico. Le foreste stanno scomparendo, le riserve d’acqua si esauriscono, i terreni coltivabili si riducono, la pesca crolla, i fiumi sono a rischio, i ghiacciai e le calotte di ghiaccio si sciolgono, l’oceano diventa più acido, numerose specie di piante e animali scompaiono e i nuovi nati un po’ di tutte le specie spesso vedono la luce già malati.<p> <p><p> <p>«Tutto questo getta un’ombra oscura sulle nostre vite ed è diventato il problema più globale del nostro tempo». Solo per i più scettici una spiegazione è doverosa: è in questo contesto che tutti i nostri sforzi per promuovere una maggiore giustizia nel mondo e instaurare relazioni più autentiche che conducono ad una pace duratura finiranno per vanificarsi. A metà secolo le nuove generazioni vivranno in un ambiente in crisi e sempre più compromesso. Alla sua fine potrebbero assistere a disastri ben più gravi (leggi ulteriori conflitti) dettati dalla volontà di accaparrarsi risorse in esaurimento.<p> <p><p> <p>E poi un elemento da non sottovalutare: la nostra generazione è la prima in tutta la storia dell’umanità a dover affrontare questi problemi. Più grave ancora è che semplicemente preferisce perlopiù accantonare il problema («forse il nostro patrimonio genetico non è sufficiente ad aiutarci» commenta con una battuta amara).<p> <p><p> <p>«La situazione è tutt’altro che priva di speranza» aggiunge sulla scia della Laudato si’ di Papa Francesco: è ancora possibile individuare la strada per un cambiamento radicale dei nostri stili di vita (inteso come modalità di approvvigionamento energetico e di risorse, modalità di lavoro e uso del tempo libero) che non possono restare quelli di solo 10-20 anni fa. È richiesto un cambiamento che facciamo ancora fatica ad immaginare (e ancora di più ad attuare), ma, conclude «il cambiamento è la chiamata profetica del nostro tempo».<p> <p><p> <p>Si tratta di un cambiamento che richiederà di re-inventarci. Dovremo, per esempio, abbandonare l’illusione della superiorità umana per riconoscere che siamo tutti quanti membri dell’ambiente terrestre, nessuno escluso. Da uomini pensanti dovremo immaginarci non più come esseri «sulla» Terra, ma come esseri «della» Terra, tutti bisognosi delle sue risorse. Dovremo alimentare la consapevolezza che abbiamo un ruolo importante da svolgere all’interno di quella sacra rappresentazione che è lo sviluppo evolutivo della Terra e dei suoi abitanti.<p> <p>Sono parole che costituiscono una testimonianza in più della coraggiosa azione dei gesuiti nella direzione della custodia del creato. Una promozione fatta di interventi mirati e quotidiani nei paesi occidentali come nelle terre di missione. Interventi attuati grazie ad una non differente attività educativa e di ricerca a monte, a partire proprio dagli atenei gestiti dalla Compagnia di Gesù (pensiamo al dipartimento ambientale della Loyola University di Chicago).<p> <p><p> <p>In quest’ottica si colloca il 23° Forum mondiale della IAJBS, associazione che raccoglie gli istituti economici deli gesuiti (Business school) che si terrà all’ateneo di Namur in Belgio (6 facoltà e 6600 studenti), a due passi da Bruxelles, dal 16 al 19 luglio prossimi sul tema «Condividere un mondo sostenibile». Tra i relatori Michael Garanzini, SJ, segretario per l’Educazione Superiore della Compagnia di Gesù e già presidente della Loyola University di Chicago e Gaël Giraud, SJ, economista dell’Agenzia Francese per lo Sviluppo (autore di un testo sulle nuove frontiere dell’economia tradotto in italiano da EMI col titolo “Transizione ecologica”).<p> <p><p> <p>Al centro del Forum questioni come l’etica aziendale, le scelte di sostenibilità e dell’economia collaborativa. Airbnb, Uber, Blablacar, come esempi di un nuovo paradigma in rapido sviluppo dove l’utilizzo di un bene o un servizio prevale sulla sua proprietà. «La società collaborativa contribuisce ad un’economica più sostenibile a livello ambientale?» è la domanda cui si cercherà risposta.<p> <p> <p> <p> <p> <p><p> <p> <p><p> <p>", "time": "2017-04-27T16:49:12+01:00", "type": "vaticaninsider"}
{"title": "Paolo VI, il Papa della gioia ", "url": "https://www.lastampa.it/2018/09/01/vaticaninsider/paolo-vi-il-papa-della-gioia-akR5FuqkSdwz5d0uUWmoHO/pagina.html", "review": "", "content": "<p> <p>Biografia di Giovanni Battista Montini, il Papa dal carattere schivo e riservato, ma uomo sensibile, aperto all’amicizia e alla gioia. La gioia cristiana è stata elemento essenziale della sua spiritualità e della sua vita, alla quale ha dedicato un documento, Gaudete in Domino, che egli stesso definì «una specie di inno alla gioia divina». Paolo VI è il Papa che ha saputo gestire con intelligenza, avvedutezza e coraggio l’utopia di Giovanni XXIII traghettando nel mondo la Chiesa del Concilio. È stato il primo Papa del Novecento a varcare i confini italiani, a tornare dopo 2000 anni in Terra Santa, a viaggiare in Africa, America, Oceania, Australia e Asia, fino ai confini della Cina.<p> <p><p> <p><p> <p>Vai al sito Edizioni Messaggero Padova    <p> <p><p> <p> <p> <p> <p> <p><p> <p> <p><p> <p>", "time": "2018-09-01T16:27:29+01:00", "type": "vaticaninsider"}
{"title": "Amarsi da Dio, storie d’amore bibliche e contemporanee ", "url": "https://www.lastampa.it/2018/09/06/vaticaninsider/amarsi-da-dio-storie-damore-bibliche-e-contemporanee-FqUpeDx5AhTjDJUc5RWI5J/pagina.html", "review": "", "content": "<p> <p>Un invito a entrare nel mondo biblico, popolato di famiglie, di storie d’amore e di crisi familiari e a lasciarsi conquistare dal fascino di queste narrazioni. L’autore si focalizza su sette coppie bibliche, ne scruta e osserva le dinamiche di relazione e interpella il lettore sul suo desiderio di amare ed essere amato. I riferimenti biblici sono arricchiti da continui rimandi alla vita di san Francesco e dall’esperienza concreta di sette coppie di oggi, giovani e meno giovani del ventunesimo secolo, che narrano la loro vicenda coniugale.<p> <p><p> <p><p> <p>Vai al sito Edizioni Messaggero Padova    <p> <p><p> <p> <p> <p> <p> <p><p> <p> <p><p> <p>", "time": "2018-09-06T15:34:20+01:00", "type": "vaticaninsider"}
{"title": "Cure palliative e ricerca spirituale ", "url": "https://www.lastampa.it/2018/09/11/vaticaninsider/cure-palliative-e-ricerca-spirituale-YqiXPV5FoendyKjG6qnRPL/pagina.html", "review": "", "content": "<p> <p>Sul finire della vita di un uomo cadono le barriere razionali e le pressioni sociali, sorgono domande sul significato dell’esistenza e sulla spiritualità. Nella prima parte del libro gli autori presentano le risposte delle grandi religioni alle necessità e ai bisogni spirituali dell’uomo malato — nelle fasi terminali della vita — accanto alle proposte “laiche” delle cure palliative. Nella seconda parte suggeriscono alcuni esempi di formazione spirituale all’interno di gruppi di lavoro di chi assiste malati terminali, indicano tecniche e strategie per stimolare la riflessione e proposte di sostegno.<p> <p><p> <p><p> <p>Vai al sito Edizioni Messaggero Padova    <p> <p><p> <p><p> <p><p> <p> <p> <p> <p> <p><p> <p> <p><p> <p>", "time": "2018-09-11T16:41:03+01:00", "type": "vaticaninsider"}
{"title": "Eresia/ Eresie ", "url": "https://www.lastampa.it/2018/09/16/vaticaninsider/eresia-eresie-XFcuEAfUWFUXEMRX2OmJaP/pagina.html", "review": "", "content": "<p> <p>Tra eresia ed eresie qual è la posta in gioco oggi? È la questione che la monografia di “Credere Oggi” affronta a partire dalla costatazione che in quest’epoca di post-verità e di irritante emorragia di senso, è quantomeno singolare il revival del gioco all’eretico, anche se non più praticato nella forma della caccia, ma in quello del sospetto. È un gioco pericoloso perché normalmente «eresia» si comprende in stretto parallelo con «ortodossia» in un confronto che incatena entrambe in un agone quasi sempre conflittuale se non antagonista. Da una parte un’ortodossia di fede che coniuga la verità in un solo modo senza alternative di sorta (né di linguaggio né di forma), dall’altra opzioni, stili (eresie: haìresis) che spesso si fanno «ortodossie» a loro volta. Com’è che lungo la storia si è evoluto il concetto e soprattutto l’esperienza dell’eresia? Chi stabilisce cos’è eresia e cosa non lo è? Come si «costruisce» un eretico? All’inizio del cristianesimo c’erano differenze ma nessun era detto eretico: lo era Paolo? Forse lo era lo stesso Gesù? Ma allora come si «inventa» un eretico? Cose di religione? No tanto. Colmi di eretici sono le scienze, la filosofia la politica.<p> <p><p> <p><p> <p>Vai al sito Edizioni Messaggero Padova   <p> <p><p> <p><p> <p> <p> <p> <p> <p><p> <p> <p><p> <p>", "time": "2018-09-16T08:30:00+01:00", "type": "vaticaninsider"}
{"title": "Madre Teresa. Un cuore infinito ", "url": "https://www.lastampa.it/2016/09/07/vaticaninsider/madre-teresa-un-cuore-infinito-E6cpRc8JHWlzetfGsivX4L/pagina.html", "review": "", "content": "<p> <p>Per tutti era “la piccola matita di Dio”. Per i cristiani un gigante della fede. Fu santa per acclamazione di popolo il giorno stesso della morte, quando per le strade di Calcutta schiere di indù, musulmani, buddisti e fedeli di ogni religione si inginocchiarono davanti ad altarini improvvisati, decorati con le sue foto, piangendo e pregando per lei. Oggi Madre Teresa è ufficialmente santa anche per la Chiesa cattolica, grazie al riconoscimento del secondo miracolo da parte di papa Francesco.<p> <p><p> <p>La missionaria – che alla fine del Novecento divenne un’icona internazionale per le sue opere umanitarie in India ricevendo il Nobel per la pace – rilasciò per tutta la vita interviste e colloqui, discorsi e meditazioni pubbliche. Gli archivi dei suoi scritti sono stati inaccessibili per molto tempo, ma di recente è stata data l’autorizzazione alla pubblicazione – nel 2014 – di queste riflessioni spirituali che John Scally, docente del Trinity College e amico di Madre Teresa, raccolse in una serie di incontri personali avvenuti a Dublino nel 1993.<p> <p><p> <p>Sono schegge di pensiero, folgoranti illuminazioni, sul grande mistero dell’Incarnazione di Dio e sul rapporto fra miseria e misericordia. Madre Teresa spiega come mettere in moto quella “speranza attiva” che non si lascia abbattere nelle situazioni più disperate, regalando uno spirito che non si indurisce, una mente che non si stanca, una mano che non smette di accarezzare.<p> <p><p> <p>In questi inediti assoluti per l’Italia si resterà contagiati dalla forza di una donna, che non si arrese mai di fronte alla desolazione, alla sporcizia, alle carestie delle baraccopoli e che non si stancava di ripetere a tutti: «Allargate il vostro cuore, scoprirete che è infinito».<p> <p><p> <p><p> <p>Vai al sito edizioni Piemme <p> <p> <p> <p> <p> <p><p> <p> <p><p> <p>", "time": "2016-09-07T11:45:00+01:00", "type": "vaticaninsider"}
{"title": "La fragilità del male", "url": "https://www.lastampa.it/2015/03/29/vaticaninsider/la-fragilit-del-male-lEpYgSVxlTXQysZlQr4azH/pagina.html", "review": "", "content": "<p> <p>«Non si può restare indifferenti davanti all’assassinio di milioni di esseri umani. Come il male che compie Hitler è frutto di scelte e azioni umane, anche l’agire per il bene è frutto di scelte e azioni umane».    Così scriveva Dietrich Bonhoeffer, in prigione, nelle ore più oscure del xx secolo, arrestato per aver partecipato a un complotto contro il Führer.    Le conclusioni a cui Bonhoeffer era giunto, nei giorni precedenti la sua condanna a morte, scaturivano da un lungo percorso filosofico-religioso compiuto negli anni e testimoniato dagli scritti – inediti fino a oggi in Italia – che vengono presentati in questa scelta antologica. Si tratta di appunti, esegesi, meditazioni, omelie, frammenti poetici, che attraversano circa un ventennio (dal 1925 al 1945) e che testimoniano come il problema del male – inteso come forza oscura insita nella Creazione e nell’essere umano – sia stato il fulcro intorno a cui si sviluppò la ricerca intellettuale del teologo tedesco.    Paradossalmente, il male è fragile, può essere combattuto. Per Bonhoeffer il male si “sfarina”, rivelando la sua debolezza, solo se con un atto di volontà, personale e collettivo, ci si oppone al caos, all’incoerenza, alla schiavitù dell’io, alla paura, per trasformare il mondo in un luogo giusto.    L’avanzare del bene e l’arretrare del male si rendono possibili solo con un’assunzione di responsabilità davanti agli uomini. E, per chi crede, anche davanti a Dio.   <p><p> <p> <p> <p><p> <p> <p><p> <p>", "time": "2015-03-29T14:34:00+01:00", "type": "vaticaninsider"}
{"title": "L'ultima battaglia. La vittoria di Gesù sul demonio", "url": "https://www.lastampa.it/2015/04/13/vaticaninsider/lultima-battaglia-la-vittoria-di-ges-sul-demonio-7ReOiAwe2H4dU1xKVJGU2H/pagina.html", "review": "", "content": "<p> <p> La presenza del demonio attraversa tutta la Bibbia. La storia dell’umanità comincia con la sua vittoria, che lo incorona «principe di questo mondo», e termina con la sua sconfitta definitiva.  L’epicentro di questa battaglia è testimoniato dal vangelo, quando Gesù annuncia il Regno di Dio e lo realizza distruggendo le opere del demonio. Gesù è «il forte» che scaccia l’usurpatore. La sua vittoria sull’impero delle tenebre è già totale e definitiva. Grazie alla croce l’umanità è stata salvata e liberata.  Tuttavia al «mistero di iniquità» è stato concesso di agire fino alla fine del mondo, perché la Chiesa possa continuare la battaglia di Gesù e rivivere, di generazione in generazione, la sua lotta e la sua vittoria.  Questo libro passa in rassegna la «madre di tutte le guerre», quella fra l’Onnipotente e il suo avversario. È fondamentale scoprire la presenza del serpente antico nella vita e nella storia degli uomini, perché la sua arte di nascondersi è insuperabile.  Mai come oggi, quando anche nella Chiesa non mancano quelli che negano la sua esistenza, il demonio è sul punto di sostituirsi a Dio e di chiedere per sé l’adorazione di un mondo immerso nelle tenebre della menzogna e della morte. La lunga presenza in mezzo a noi di Colei che, per divina disposizione, gli schiaccerà la testa, è il segno che viviamo tempi inediti di lotta e di tribolazione, che porteranno a una nuova umiliazione di satana e della sua volontà di rivincita.  <p><p> <p> <p> <p><p> <p> <p><p> <p>", "time": "2015-04-13T16:48:00+01:00", "type": "vaticaninsider"}
{"title": "Cento passi verso un'altra Italia", "url": "https://www.lastampa.it/2015/03/10/vaticaninsider/cento-passi-verso-unaltra-italia-lmExcDrHubphDvWZeEAIeP/pagina.html", "review": "", "content": "<p> <p> Libera (Associazioni, nomi e numeri contro le mafie) è nata il 25 marzo 1995 con l’intento di sollecitare la società civile nella lotta alle mafie e corruzione e promuovere legalità e giustizia.  Attualmente è un coordinamento di oltre 1.600 associazioni, gruppi, scuole, realtà di base, territorialmente impegnati per costruire sinergie politico-culturali e organizzative capaci di diffondere la cultura della legalità. La legge sull’uso sociale dei beni confiscati alle mafie, l’educazione alla legalità democratica, l’impegno contro la corruzione, i campi di formazione, i progetti sul lavoro e lo sviluppo, le attività antiusura, sono alcuni dei concreti impegni di Libera.  È riconosciuta come associazione di promozione sociale dal Ministero della Solidarietà Sociale. Nel 2008 è stata inserita dall’Eurispes tra le eccellenze italiane. Nel 2012 risultava sulla rivista The Global Journal in classifica tra le cento migliori Ong del mondo: è l’unica organizzazione italiana di “community empowerment” che figuri in questa lista, la prima dedicata all’universo del no-profit.  Un libro per raccontare vent’anni di “Libera” non basta. Ce ne vorrebbero tanti, per quante sono le storie, le persone che durante questi vent’anni hanno contribuito con corresponsabilità a combattere mafie e corruzione nel nostro Paese. Storie di donne e uomini, appassionati e discreti, che hanno dato gambe, corpo, cuore e cervello per costruire quel «Noi» che si ribella all’indifferenza e alla rassegnazione.  Non siamo certamente riusciti a dare voce a tutte le iniziative, ai momenti e alle persone che meritavano un ricordo o una citazione. Avremo dimenticato molti episodi significativi nei mille territori in cui Libera c’è e lavora quotidianamente, ma questo libro non può e non deve essere considerato un punto di arrivo.  La cultura della legalità e la giustizia sociale camminano sulle gambe dell’impegno civile e della partecipazione, su quelle pratiche quotidiane di cittadinanza che costruiscono e fondano una comunità. Una comunità in cui continueremo a vivere insieme, con la consapevolezza che la strada è in salita, ma ne vale sempre la pena. A cura di Mario Lancisi. <p><p> <p> <p> <p><p> <p> <p><p> <p>", "time": "2015-03-10T17:04:00+01:00", "type": "vaticaninsider"}
{"title": "Don Gius. Cosa c’entra l’amore con le stelle?", "url": "https://www.lastampa.it/2015/02/21/vaticaninsider/don-gius-cosa-centra-lamore-con-le-stelle-5MulTrgulLNz2XiX5oSQZP/pagina.html", "review": "", "content": "<p> <p>   E’ uscito in questi giorni, da Piemme, il libro del giornalista Renato Farina intitolato: “Don Gius. Cosa c’entra l’amore con le stelle?” (pp 266, € 15,50).Il sottotitolo è la frase che Giussani rivolse un giorno a due innamorati. E Il testo prende le mosse da una conversazione del fondatore di Comunione e Liberazione con dei giovani universitari che viene riportata per intero nel testo: «Vi ricordate i due fidanzati che ho sorpreso abbracciati in viale Lazio? Una sera stavo uscendo dal cancello verde della parrocchia. Il cancello finiva in un muro e, appoggiati al muro, stavano lui e lei, strettamente abbracciati. Io avevo la tonaca – allora si usava ancora portarla – e andavo sempre veloce in bicicletta, così che la tonaca schioccava come una frusta. Passo davanti a loro, un colpo repente, e si staccano. Io, che ero lanciatissimo, freno!   Rigirandomi, torno verso di loro e dico: “Scusate, ma se non stavate facendo niente di cattivo, perché siete stati sconfortati dalla tonaca?”. Faccio per rigirarmi e andarmene, ma non avevo ancora messo il secondo piede per terra che mi è venuto il lampo di genio più bello della mia vita…   C’era un cielo stellato, gremito di stelle, senza nuvole, tanto lucido da esser denso… Girandomi su un piede, mi rivolgo verso di loro, mentre già stavano riabbracciandosi, poveretti, e dico: “Scusatemi ancora un momento: ma quel che state facendo che c’entra con le stelle?”.   E improvvisamente ho capito che quello era il concetto di virtù: il nesso tra l’azione effimera, tra l’istante nella sua forma esistenziale, e la totalità delle cose».<p><p> <p> <p> <p><p> <p> <p><p> <p>", "time": "2015-02-21T14:31:00+01:00", "type": "vaticaninsider"}
{"title": "Il Vangelo di Maria", "url": "https://www.lastampa.it/2015/05/08/vaticaninsider/il-vangelo-di-maria-5gUFUHAUKQUO7yrPdAh48H/pagina.html", "review": "", "content": "<p> <p>  Il Dio della misericordia ha scelto di nascere in una famiglia, in uno sperduto villaggio, in una periferia poco visibile, piena di problemi. Poteva farsi re o imperatore, ma non l’ha fatto. Ha scelto una famiglia. Ha scelto di farsi Figlio. Ha scelto una Madre. Una ragazza che ha in cuore un segreto a lei stessa ignoto.   Una figlia d’Israele scelta per essere madre del suo Creatore, e in cui misteriosamente finisce per concentrarsi il cammino di salvezza della storia umana. Una creatura umile e debole come tutti noi, che accetta con coraggio di farsi sorprendere da Dio e da quel momento risplende di luce e grazia nuova.   Una donna pienamente inserita nel suo tempo e nel suo popolo, che lavora, che va al tempio, totalmente immersa in questo mistero nella sua quotidianità operosa e che, anni dopo, quando si ritroverà al cospetto del Figlio morente, dilaterà la sua maternità per abbracciare l’umanità intera.   La protagonista del racconto è Maria di Nazareth, la voce narrante è quella di papa Francesco, per il quale Maria è figura cardine di quella pedagogia della misericordia a cui ha dedicato il nuovo Giubileo.<p><p> <p> <p> <p><p> <p> <p><p> <p>", "time": "2015-05-08T15:33:00+01:00", "type": "vaticaninsider"}
{"title": "Sindone segreta", "url": "https://www.lastampa.it/2015/05/03/vaticaninsider/sindone-segreta-RASTatD69ke1lTPboz4u7H/pagina.html", "review": "", "content": "<p> <p> La Sindone potrebbe essere una prova della resurrezione? Una tesi dirompente sul piano storico-religioso, che investe il problema della datazione e di come si sia impressa l’immagine sul sacro lino. Fu un’esplosione di energia? L’impronta si calcò per strinatura in seguito a sprigionamento di forte calore? Il corpo maschile seminudo appartiene a un essere umano o è un bassorilievo?   Questo libro è il viaggio di un laico che si è appassionato a uno dei misteri più affascinanti della storia sacra scandagliando ogni dettaglio esegetico, biblico e scientifico.  De Wesselow si lascia guidare da una pista di ricerca ben precisa: la Sindone non è quel che sembra, è ben di più. Se fosse vera, potrebbe anche essere una prova della resurrezione, ma non tutto gioca a favore di questa tesi, e l’autore non disdegna di analizzare tutti gli elementi pro e contro la sua impalcatura di indagine.   In tanti si sono provati a smontare la «menzogna della Sindone»: qualcuno l’ha definita un falso riprodotto pittoricamente tra il tardo Medioevo e il Rinascimento, ma De Wesselow confuta la «teoria del dipinto» non solo su base scientifica, ma ricorrendo alla storia dell’arte medievale.   Nel corso dei secoli ci furono molti teli funebri e sudari attribuiti a Gesù di Nazareth, tuttavia la Sindone di Torino è per l’autore un unicum che nasconde segreti ancora tutti da scoprire. <p><p> <p> <p> <p><p> <p> <p><p> <p>", "time": "2015-05-03T17:54:00+01:00", "type": "vaticaninsider"}
{"title": "La giustizia non sta mai zitta", "url": "https://www.lastampa.it/2015/05/20/vaticaninsider/la-giustizia-non-sta-mai-zitta-luqsLgRM6FgRY5w9g1v5CI/pagina.html", "review": "", "content": "<p> <p>  Il processo di beatificazione sembrava su un binario morto, ma per espressa volontà di papa Francesco si è finalmente sbloccata una delle cause canoniche più lunghe e spinose della storia ecclesiastica. La Chiesa cattolica fa salire agli onori degli altari un martire simbolo per tutti i cristiani, come mostra l’attenzione della Chiesa anglicana, che ha posto la statua di Romero nella facciata della cattedrale di Westminster, accanto a quelle di Martin Luther King e Dietrich Bonhoeffer.   Oscar Arnulfo Romero venne ucciso con un colpo di pistola il 24 marzo del 1980, a San Salvador, mentre celebrava la messa. Denunciando gli atti di disumana crudeltà perpetrati contro i campesinos dai gruppi estremisti della dittatura salvadoregna, si era messo contro gli “squadroni della morte”, che decisero di eliminarlo dalla scena.   In questo libro vengono presentati per la prima volta gli scritti più potenti del vescovo, tratti dalle dichiarazioni fatte ai microfoni della Ysax, l’emittente radiofonica dell’arcivescovado, insieme ad altri brani che attingono ai messaggi pastorali, alle lettere e alle omelie.   Sono invettive coraggiose e profetiche, che – dal febbraio 1977 al marzo 1980 – denunciano lo scandalo dei desaparecidos, lo sfruttamento dei contadini, l’ingiustizia sociale ignorata dall’oligarchia, a cui monsignor Romero rivolse molti appelli, difendendo il diritto del popolo alla protesta e al sindacato. Romero non esitò a mostrarsi solidale con i diseredati che si ribellavano nelle città e nelle campagne. Pochi giorni prima di morire disse: «La nuova società si muove, e arriverà in fretta».<p><p> <p> <p> <p><p> <p> <p><p> <p>", "time": "2015-05-20T17:23:00+01:00", "type": "vaticaninsider"}
{"title": "A Medjugorje con Maria", "url": "https://www.lastampa.it/2015/09/29/vaticaninsider/a-medjugorje-con-maria-7eoHshOu8WJMH2aTiT2RlL/pagina.html", "review": "", "content": "<p> <p>  Medjugorje, in lingua bosniaca, significa “borgata fra le colline”. E da oltre trent’anni, le folle di pellegrini, curiosi e scettici, che si arrampicano su quelle pendici irte di rocce e rovi, affermano di aver trovato qualcosa di speciale. Che cosa? Alcuni parlano di miracoli e visioni mariane, altri di guarigioni fisiche e psichiche, altri ancora di pace del cuore, speranza e gioia.   Vicka Ivankovic, la più famosa e amata dei sei veggenti di quel piccolo paese, si rimette in tutto e per tutto al giudizio di papa Francesco e della Chiesa, ma non può fare a meno di narrare gli eventi straordinari di cui è stata protagonista, che hanno sconvolto la sua vita, quella della sua famiglia e della sua comunità.   Per la prima volta Vicka racconta tutto di sé: della sua infanzia poverissima, dei nonni e dei genitori, della prima apparizione e di come la Regina della Pace le fa compagnia mostrandosi quotidianamente, alle 17.40, con messaggi per lei e per il mondo.   Grazie alla penna dell’amico giornalista don Michele Barone, non tralascia nulla di sé, narrando episodi mai raccontati della sua quotidianità matrimoniale e di famiglia, dei figli e di come anche nella malattia che l’ha colpita non ha mai smesso di abbandonarsi al volere di Dio, affidandosi alle amorevoli mani della “signora dagli occhi celesti”, la “Gospa”.  Una testimonianza straordinaria che per particolari inediti, fenomeni mistici e rivelazioni turberà anche gli increduli.    <p><p> <p> <p> <p><p> <p> <p><p> <p>", "time": "2015-09-29T15:37:00+01:00", "type": "vaticaninsider"}
{"title": "Martini e noi", "url": "https://www.lastampa.it/2015/08/26/vaticaninsider/martini-e-noi-RD3yHo834FBeSz800oEw6J/pagina.html", "review": "", "content": "<p> <p> «Quale immagine si conserverà di me? Non pretendo che si conservi un ricordo particolare. Mi basta essere stato uno dei tanti che hanno servito il Signore, la Chiesa e l’umanità» Così rispondeva Carlo Maria Martini, sollecitato dalla domanda di un giornalista. E in questo straordinario caleidoscopio di oltre cento ritratti non è soltanto l’immagine pubblica ed esteriore a essere evocata, quanto il ricordo più intimo e privato di coloro che hanno conosciuto e apprezzato uno degli uomini di fede più amati del cattolicesimo e più ascoltati dal mondo laico. Le firme autorevoli, che chiosano i racconti intensi e toccanti di questa raccolta, portano alla luce un tratto del carattere, un insegnamento sapienziale, un episodio emblematico, offrendo uno schizzo inedito di uno dei più grandi protagonisti del Novecento italiano. <p><p> <p> <p> <p><p> <p> <p><p> <p>", "time": "2015-08-26T16:21:00+01:00", "type": "vaticaninsider"}
{"title": "Dio ride. Umorismo e gioia nella fede", "url": "https://www.lastampa.it/2015/08/31/vaticaninsider/dio-ride-umorismo-e-gioia-nella-fede-3QAqMQ2yq5xVJsCnfw5rPK/pagina.html", "review": "", "content": "<p> <p>«Figlio, per quanto ti è possibile, non privarti di un giorno felice». Questa frase del Libro del Siracide è una delle citazioni bibliche più amate da papa Francesco, che in questa riflessione sul volto sorridente di Dio, non si stanca di ripetere l’invito a «esser sempre lieti», anche di fronte alle difficoltà, alle sofferenze, alle critiche e agli attacchi, dotandosi di quella leggerezza e autoironia che fanno di un individuo – uomo o donna – una persona autentica, pienamente umana.   In questo volume (210 pagine, 15 euro) Bergoglio mette in guardia dalla «malattia della faccia funerea», quella delle persone burbere e arcigne, le quali ritengono che per esser seri occorra dipingere il volto di malinconia, di severità e trattare gli altri – soprattutto quelli ritenuti inferiori – con rigidità, durezza e arroganza. L’ironia è sapienza. E questo lo intuisce non solo il credente, che dovrebbe conoscere meglio di altri l’abbandono al disegno provvidenziale di Dio, ma anche il non credente, che sul suo cammino incontra la consolazione dell’amore. «La fede è festa», scrive il papa, «i santi sono tra noi... e ci sorridono».   <p><p> <p> <p> <p><p> <p> <p><p> <p>", "time": "2015-08-31T20:22:00+01:00", "type": "vaticaninsider"}
{"title": "Laudato si'", "url": "https://www.lastampa.it/2015/06/23/vaticaninsider/laudato-si-Rcui0c9084QmD2waiuugRM/pagina.html", "review": "", "content": "<p> <p>  È la seconda enciclica di papa Francesco, ma è la più attesa, anche perché questa volta scritta interamente di proprio pugno e non mutuata dal pontefice predecessore. I mass media l’hanno chiamata l’enciclica green, in realtà mette al centro anche i temi dell’economia, denunciando lo scandalo del miliardo e mezzo di persone che vivono sotto la soglia di povertà, quella che Jorge Mario Bergoglio chiama da tempo: miseria globalizzata. Papa Francesco riconosce, infatti, un legame inscindibile tra custodia del creato e promozione della giustizia: sono i poveri a subire le più drammatiche conseguenze dello sfruttamento insensato delle risorse del pianeta, della desertificazione, della scarsità e dell’avvelenamento delle acque, della espropriazione di terre coltivabili, dell’inquinamento atmosferico e dell’iniqua distribuzione di materie prime.  Per una migliore individuazione dei temi, il testo dell’enciclica è affiancato da titoli sintetici a margine di ogni paragrafo ed è introdotto da una guida alla lettura a firma di una delle protagoniste della vita ecclesiale italiana, la teologa Cristina Simonelli, che da anni ha posto al centro della sua ricerca intellettuale ed esistenziale i temi dell’equità sociale, dei diritti, dell’ecofemminismo e dell’educazione alla pace.  (Pp. 216, prezzo 9 €) <p><p> <p> <p> <p><p> <p> <p><p> <p>", "time": "2015-06-23T15:55:00+01:00", "type": "vaticaninsider"}
{"title": "Io, atipica-mente Down ", "url": "https://www.lastampa.it/2017/12/08/vaticaninsider/io-atipicamente-down-I4hH3Cod1S7lbqY3lWz6MN/pagina.html", "review": "", "content": "<p> <p>Davide si sente bradipo dal corpo lento e mente veloce. Le relazioni non sono il suo forte, almeno fino all’età di sedici anni. Non parla, poi conosce una tecnica che gli permette di comunicare attraverso la tastiera di un computer e incontra Lisa. Gli si apre un mondo nuovo e comincia a scrivere di sé: compone periodi brevissimi e concisi con una costruzione del periodo che rimanda il verbo alla fine. <p> <p><p> <p>Usa parole ferme, taglienti e autentiche capaci di rivelare la sua identità di down autistico. Scrive Luciana Littizzetto nella Prefazione: «Questo è un libro vero, di vita pulsante nascosta dentro un mistero. Forse per questo Dio gli è stato tanto di aiuto. Perché lui di misteri se ne intende. Un ragazzo diventato adulto che piano piano ha saputo trasformare la sua rabbia in dolcezza, il suo silenzio in parola, il suo nero in luce. Niente male. Proprio niente male…».<p> <p><p> <p>Vai al sito Edizioni Messaggero Padova   <p> <p> <p> <p> <p> <p><p> <p> <p><p> <p>", "time": "2017-12-08T19:31:45+01:00", "type": "vaticaninsider"}
{"title": "Per un vegetarianesimo cristiano ", "url": "https://www.lastampa.it/2017/12/17/vaticaninsider/per-un-vegetarianesimo-cristiano-Q04Z0uiwelj4ADPAWWrHRI/pagina.html", "review": "", "content": "<p> <p>È possibile un vegetarianesimo cristiano? E su quali basi teologiche? Come sarà possibile costruire una teologia del vegetarianesimo, o degli animali se la Bibbia presenta evidenze contrarie sintetizzate dal comportamento alimentare dello stesso Gesù di Nazaret e degli apostoli? Inizia da queste premesse la riflessione filosofico-teologica del presente volume, che si propone di dimostrare, senza velare le contrarietà oggettive menzionate, che il cristianesimo può e deve farsi vegetariano.<p> <p><p> <p>Vai al sito Edizioni Messaggero Padova   <p> <p> <p> <p> <p> <p><p> <p> <p><p> <p>", "time": "2017-12-17T19:37:53+01:00", "type": "vaticaninsider"}
{"title": "Sul cammino di Sant’Antonio. Diario di un pellegrino ", "url": "https://www.lastampa.it/2018/05/24/vaticaninsider/sul-cammino-di-santantoniodiario-di-un-pellegrino-0g0xP1mNmvQFx86yi9ZpRJ/pagina.html", "review": "", "content": "<p> <p>Un diario minuzioso, ricco di descrizioni dettagliate, che narra chilometri di cammino solitario, dal Veneto alla Toscana, attraverso oasi naturalistiche, parchi regionali e meraviglie dell’arte. Unici compagni i ricordi che si accavallano, i pensieri e l’enciclica Laudato si’ di papa Francesco. Il viaggio di un uomo che da “peregrino”, camminando per campi, calcando sentieri e carrarecce, superando torrenti e risalendo cortine montuose, sotto la calura opprimente di una torrida estate, ricerca il senso dell’esistenza nella religione, nella storia, nell’arte e nella natura dell’Italia minore.<p> <p><p> <p>Vai al sito Edizioni Messaggero Padova  <p> <p><p> <p><p> <p> <p> <p> <p> <p><p> <p> <p><p> <p>", "time": "2018-05-24T15:31:00+01:00", "type": "vaticaninsider"}
{"title": "Quaresima per scegliere, vivere, ricevere, salvarsi, dare vita, pregare, ascoltare ", "url": "https://www.lastampa.it/2018/01/28/vaticaninsider/quaresima-perscegliere-vivere-ricevere-salvarsi-dare-vita-pregare-ascoltare-2QjxDi32qn8Ut8cEZzoKPJ/pagina.html", "review": "", "content": "<p> <p>Una proposta per ragazzi adolescenti che desiderano vivere appieno la Quaresima. Il quaderno segue la scansione delle domeniche di Quaresima fino alla domenica di Pasqua. Per ogni giorno festivo due facciate con: - un versetto del Vangelo - grafismi con immagini al tratto e colore - brevi frasi, aiutano il ragazzo a riflettere sulla sua esperienza personale e vivere un cammino di crescita e maturazione.<p> <p><p> <p>Vai al sito Edizioni Messaggero Padova  <p> <p><p> <p><p> <p> <p> <p> <p> <p><p> <p> <p><p> <p>", "time": "2018-01-28T13:06:48+01:00", "type": "vaticaninsider"}
{"title": "Giuda, i due volti del traditore ", "url": "https://www.lastampa.it/2018/01/20/vaticaninsider/giuda-i-due-volti-del-traditore-4o2TyKTFESAl4G9OImxuNI/pagina.html", "review": "", "content": "<p> <p>Fin dai tempi dei primi discepoli del nazareno il nome Giuda evoca il tradimento, l’avidità, l’ingratitudine. E se, invece, questo personaggio, come altri protagonisti della Bibbia, avesse un volto nascosto, che solo interrogando in profondità i testi riusciamo a cogliere? Di Giuda Iscariota sappiamo che fu uno dei dodici e che per motivi misteriosi decise di consegnare il proprio Maestro alle guardie del Tempio. Ma cosa nasconde il suo gesto? Siamo sicuri che Giuda non abbia agito in vista della salvezza e dell’avvento dell’era messianica? Ripercorriamo insieme quella lontana notte della Pasqua ebraica alla ricerca di una possibile nuova interpretazione del tradimento più famoso della storia.<p> <p><p> <p>Vai al sito Edizioni Messaggero Padova    <p> <p><p> <p> <p> <p> <p> <p><p> <p> <p><p> <p>", "time": "2018-01-20T18:02:14+01:00", "type": "vaticaninsider"}
{"title": "Quattro racconti dall’Africa ", "url": "https://www.lastampa.it/2018/02/11/vaticaninsider/quattro-racconti-dallafrica-fznpVxTC2ykaDGq5BZn0mK/pagina.html", "review": "", "content": "<p> <p>Quattro racconti che ci portano nel cuore di un dolore infinito, storie brucianti e dense: amori che sbocciano, la promessa di ritrovarsi, il dramma dello sradicamento, la fuga, l’esilio.<p> <p><p> <p> L’autore, con l’apparente leggerezza di un narrare che sa parlare al cuore, ci conduce nel complesso rapporto tra religione, violenza e sacro fino ai temi di stringente attualità del modo di porsi di un Islam della diaspora, in Europa e in Italia, e del rapporto fra questo e le nuove frontiere della democrazia.<p> <p><p> <p>Vai al sito Edizioni Messaggero Padova   <p> <p> <p> <p> <p> <p><p> <p> <p><p> <p>", "time": "2018-02-11T13:26:30+01:00", "type": "vaticaninsider"}
{"title": " Anima Christi ", "url": "https://www.lastampa.it/2018/02/04/vaticaninsider/anima-christi-klVvrHGnLH2tzSn0F0B3cL/pagina.html", "review": "", "content": "<p> <p>Commento biblico-spirituale ad Anima Christi, antica preghiera della tradizione cristiana tardo medievale. Come preghiera personale ritma la ricerca del rapporto con Gesù in ogni luogo e istante della giornata: la sua Passione raggiunge con i suoi effetti proprio me, nelle pieghe più normali del mio vissuto. Essa illumina il momento squisitamente individuale del ringraziamento nella comunione eucaristica, ponendovi sulle labbra le espressioni affettivamente più intense e teologicamente più azzeccate che si possono pronunziare in quell’istante prezioso. Una preghiera poco conosciuta, se non addirittura dimenticata oggi, che ha fatto e farà gustare a molti credenti l’amicizia con Gesù.<p> <p><p> <p>Vai al sito Edizioni Messaggero Padova  <p> <p><p> <p><p> <p> <p> <p> <p> <p><p> <p> <p><p> <p>", "time": "2018-02-04T10:29:00+01:00", "type": "vaticaninsider"}
{"title": "Franciscus peregrinus. L’arte del pellegrinaggio ", "url": "https://www.lastampa.it/2018/02/18/vaticaninsider/franciscus-peregrinus-larte-del-pellegrinaggio-LHc81l7CAisaQV4QXkUfKO/pagina.html", "review": "", "content": "<p> <p>Ormai tutti camminiamo. Per tanti motivi, e non tutti né nobili né spirituali. Alcune mete di pellegrinaggio sono ormai autentici “cult”: se i nostri fratelli musulmani almeno una volta nella vita devono recarsi in pellegrinaggio alla Mecca, noi non ci toccherà sgambettare fino a Compostela? San Francesco d’Assisi e i suoi compagni sono stati indubbiamente grandi camminatori: cosa hanno da insegnarci sull’arte di un pellegrinaggio autenticamente umano e cristiano? Come possono aiutarci a vivere un’esperienza davvero profonda e non solo “di moda”? Ma poi, san Francesco ci è mai stato a Santiago di Compostela? E in Terra Santa?<p> <p><p> <p><p> <p>Vai al sito Edizioni Messaggero Padova    <p> <p><p> <p> <p> <p> <p> <p><p> <p> <p><p> <p>", "time": "2018-02-18T10:00:00+01:00", "type": "vaticaninsider"}
{"title": "Piccoli rituali per la vita quotidiana ", "url": "https://www.lastampa.it/2018/02/26/vaticaninsider/piccoli-rituali-per-la-vita-quotidiana-nxFE5xNmFE3xUwcpqZYLkL/pagina.html", "review": "", "content": "<p> <p>Nella tradizione spirituale ogni giorno della settimana ha una caratteristica particolare. Il punto di riferimento sono i sette giorni della Creazione, ognuno dei quali ricorda il compiersi dell’opera mirabile di Dio. Anselm Grün, attento conoscitore dell’animo umano, declina per noi quattordici rituali da compiere in due settimane: sono un invito ad accogliere ogni giorno nella sua unicità e a viverlo in modo che diventi un giorno benedetto. <p> <p><p> <p>lunedì: accendi una candela <p> <p>martedì: scrivi una parola <p> <p>mercoledì: contempla un fiore <p> <p>giovedì: spezza il pane <p> <p>venerdì: sii in cammino sulla via della croce <p> <p>sabato: ascolta una musica <p> <p>domenica: vivi il silenzio... <p> <p><p> <p>Ecco un modo insolito per vivere bene la settimana. Chi desidera può anche limitarsi ai sette rituali che gli piacciono di più e praticarli ogni settimana. Vi sono, inoltre, due rituali uno per iniziare la giornata e uno per concluderla.<p> <p><p> <p>Vai al sito Edizioni Messaggero Padova    <p> <p> <p> <p> <p> <p><p> <p> <p><p> <p>", "time": "2018-02-26T13:40:52+01:00", "type": "vaticaninsider"}
{"title": "David Maria Turoldo, ribelle per amore ", "url": "https://www.lastampa.it/2018/03/06/vaticaninsider/david-maria-turoldo-ribelle-per-amore-My4cd0OZna7x63EZ9rgF6M/pagina.html", "review": "", "content": "<p> <p>Breve antologia di testi in prosa e in poesia di padre David Maria Turoldo. Offre un significativo ventaglio di tematiche cui egli ha dedicato la sua produzione saggistica e letteraria, ma prima ancora il suo impegno di uomo partecipe della comune vicenda storica ai diversi livelli: religioso, civile e sociale. Questa proposta di lettura è concentrata in particolare sui settori della liturgia e della preghiera, della fondamentale attenzione ai poveri, di un culto sano alla Vergine Maria, della resistenza, della pace, della libertà e della coscienza, dell’amicizia, del concilio e di Papa Giovanni, della Chiesa e dell’ecumene.<p> <p><p> <p>Vai al sito Edizioni Messaggero Padova    <p> <p><p> <p> <p> <p> <p> <p><p> <p> <p><p> <p>", "time": "2018-03-06T16:14:55+01:00", "type": "vaticaninsider"}
{"title": "Tempo graziato ", "url": "https://www.lastampa.it/2018/03/20/vaticaninsider/tempo-graziato-HRJYbij1fEY096ajZZDSsO/pagina.html", "review": "", "content": "<p> <p>Il primato del tempo sullo spazio è uno dei felici «ritornelli» di papa Francesco. Ma in che cosa consiste questa priorità del tempo? Che cosa può offrire la tradizione cristiana al modo di vivere il tempo dell’uomo tardo-moderno? L’autore cerca di rispondere a queste e altre domande partendo dalla grandiosa comprensione del tempo e della sua articolazione offerta dalla tradizione della chiesa, reinterpretando la nozione di tempo e ritrovando la differenza tra «tempo festivo», tempo libero e tempo del lavoro per giungere ad assaporare, in modo non fondamentalistico, il valore originario della festa.<p> <p><p> <p>Vai al sito Edizioni Messaggero Padova   <p> <p> <p> <p> <p> <p><p> <p> <p><p> <p>", "time": "2018-03-20T17:46:04+01:00", "type": "vaticaninsider"}
{"title": "La fragilità in Francesco d’Assisi ", "url": "https://www.lastampa.it/2018/03/13/vaticaninsider/la-fragilit-in-francesco-dassisi-jnRgalXqaXbE9SWC1nBjBN/pagina.html", "review": "", "content": "<p> <p>Un bel testo che riflette sull’esperienza di povertà, vulnerabilità, miseria e fragilità vissuta da San Francesco. Nessuno più di lui ne ha afferrato il senso e l’ha vissuta come via di libertà, di realizzazione e di «perfetta letizia». Solo le nostre fragilità possono aiutarci a entrare nel nostro abisso e trovare in esso la via della vita. È questo, in sintesi, il grande messaggio che si coglie nei testi più conosciuti ed emblematici prodotti da Francesco di Assisi. Perciò l’autore ci propone una lettura di diversi passaggi delle “Ammonizioni”, del racconto autobiografico della conversione fatto all’inizio del “Testamento”, della “Lettera a un ministro” e della parabola della “Perfetta letizia”.<p> <p><p> <p><p> <p>Vai al sito Edizioni Messaggero Padova    <p> <p><p> <p> <p> <p> <p> <p><p> <p> <p><p> <p>", "time": "2018-03-13T18:58:50+01:00", "type": "vaticaninsider"}
{"title": "La via della montagna ", "url": "https://www.lastampa.it/2018/04/05/vaticaninsider/la-via-della-montagna-YwLjsngWYd8J3k0q2NfRfJ/pagina.html", "review": "", "content": "<p> <p>Perché l’uomo va in montagna? Che cosa lo spinge a camminare per ore, ad arrampicarsi su pareti impossibili e a rischiare la vita? Chi e che cosa cerca lassù, in quei luoghi alti e austeri? La montagna è il luogo del silenzio, della meraviglia, del limite e il luogo privilegiato da Dio per rivelarsi e parlare all’uomo. <p> <p><p> <p>In questo libro l’autore opera una sintesi tra letteratura teologica e letteratura di montagna svelando come la montagna parli al cuore dell’umano in modo unico e singolare. L’uomo che ama e va per le montagne cerca di dare un senso profondo alla vita, di placare una sete di spiritualità mai sopita e oggi più viva che mai.<p> <p><p> <p>Vai al sito Edizioni Messaggero Padova   <p> <p> <p> <p> <p> <p><p> <p> <p><p> <p>", "time": "2018-04-05T17:40:10+01:00", "type": "vaticaninsider"}
{"title": "Tonino Bello - La divinità dell’uomo ", "url": "https://www.lastampa.it/2018/03/28/vaticaninsider/tonino-bello-la-divinit-delluomo-xn3B7jHSvD8WavTQtSHd2K/pagina.html", "review": "", "content": "<p> <p>Breve biografia e antologia di brani dei numerosi scritti di Tonino Bello (1935-1993), vescovo di Molfetta, pastore noto e amato per le attenzioni ai semplici, ai poveri e agli emarginati della sua terra. Si tratta di testi straordinari per l’originale e incisiva concretezza delle immagini, la forza delle esortazioni e la poesia della spiritualità palpitante d’amore per Dio e per l’uomo. <p> <p><p> <p>Tonino Bello, innamorato della Chiesa pugliese, la servì con instancabile dedizione per tutta la vita, donandole anche nella fatica della malattia il suo «ti voglio bene». Si batté perennemente contro ogni forma d’ingiustizia ai danni dei più deboli e seppe riconoscere anche negli ultimi la preziosa dimora di Dio, riempiendo di senso profondo il dolore e sostenendo i sofferenti con ineguagliabili parole di speranza.<p> <p><p> <p>Vai al sito Edizioni Messaggero Padova   <p> <p> <p> <p> <p> <p><p> <p> <p><p> <p>", "time": "2018-03-28T12:15:26+01:00", "type": "vaticaninsider"}
{"title": "Far risplendere la mia vita. Pregare con Francesco e Chiara d’Assisi ", "url": "https://www.lastampa.it/2018/04/11/vaticaninsider/far-risplendere-la-mia-vita-pregare-con-francesco-e-chiara-dassisi-aTKqYk2dwSDg1mwpkrLJVL/pagina.html", "review": "", "content": "<p> <p>Francesco e Chiara d’Assisi, due appassionati di Dio, ci hanno lasciato molte preghiere che sono espressioni di bellezza, speranza e passione. I tre autori, grandi conoscitori della spiritualità francescana, ci offrono una traduzione moderna degli inni di lode dei due santi e un commento che attualizza le intuizioni originarie. Testi antichi, carichi di vitalità e freschezza, diventano parole forti anche per l’oggi.<p> <p><p> <p>Vai al sito Edizioni Messaggero Padova    <p> <p><p> <p> <p> <p> <p> <p><p> <p> <p><p> <p>", "time": "2018-04-11T16:08:27+01:00", "type": "vaticaninsider"}
{"title": "Preghiera ", "url": "https://www.lastampa.it/2018/04/17/vaticaninsider/preghiera-AAeAhAo6VszG7OZV9KDugO/pagina.html", "review": "", "content": "<p> <p>Il tema della preghiera affrontato da un punto di vista antropologico. Assieme alla meditazione, la preghiera è fondamento dell’esperienza umana, al di là di ogni speculazione anche teologica. Il pregare, come il riso e il pianto, è espressione immediata di bisogni e di emozioni personali, è l’umanità che si manifesta nella sua immediatezza. <p> <p><p> <p>Quindi, prima di chiedersi l’utilità della preghiera, è necessario interrogarsi sull’originarietà dell’atteggiamento del pregare. La preghiera in questo caso non è solo una consapevolezza olistica (cognizione, emozione, azione), ma è una spinta totale, una pressione della realtà dell’uomo che dal percepirsi come diviso e frammentato d’improvviso si coglie unito in sé e conciliato. Un’esperienza che apre una breccia per la quale non si sa più se è l’uomo che si rivolge a Dio o se è Dio che si rivolge all’uomo.<p> <p><p> <p>Vai al sito Edizioni Messaggero Padova   <p> <p> <p> <p> <p> <p><p> <p> <p><p> <p>", "time": "2018-04-17T21:14:36+01:00", "type": "vaticaninsider"}
{"title": "Consapevolezza ", "url": "https://www.lastampa.it/2018/04/24/vaticaninsider/consapevolezza-dhDys8nCac3QYIJ7UmTCZN/pagina.html", "review": "", "content": "<p> <p>Cosa significa essere consapevoli? Che cosa avviene in noi quando diventiamo coscienti del nostro essere e del mondo che ci circonda? L’autrice accompagna il lettore in un percorso di cura e ascolto della propria coscienza, offrendo spunti di riflessione e stimoli per imparare a riconoscere i movimenti interiori che dicono chi siamo. La domanda esistenziale inevitabilmente apre al mistero che avvolge l’uomo. E tra fascino e timore, il coraggio diventa lo stimolo per avviare il processo di consapevolezza di sé.<p> <p><p> <p>Vai al sito Edizioni Messaggero Padova    <p> <p> <p> <p> <p> <p><p> <p> <p><p> <p>", "time": "2018-04-24T18:05:30+01:00", "type": "vaticaninsider"}
{"title": "Primo Mazzolari. Misericordia a bracciate ", "url": "https://www.lastampa.it/2018/05/18/vaticaninsider/primo-mazzolari-misericordia-a-bracciate-vUKn5nZHui7BXjkMjrDroL/pagina.html", "review": "", "content": "<p> <p>Il libro ricostruisce l’esperienza spirituale cristiana proposta da un testimone come Mazzolari. Le lettere qui pubblicate, tutte assolutamente inedite, sono una finestra aperta sulla concretezza della vita cristiana. Mazzolari dialoga con preti, amici, suore, laici, politici, religiosi... fino al presidente della Repubblica Giovanni Gronchi. Tutti, lettore compreso, alla scuola di un prete di periferia!<p> <p><p> <p>Vai al sito Edizioni Messaggero Padova   <p> <p> <p> <p> <p> <p><p> <p> <p><p> <p>", "time": "2018-05-18T17:06:34+01:00", "type": "vaticaninsider"}
{"title": "Carlo Maria Martini, la Parola offerta a tutti ", "url": "https://www.lastampa.it/2018/05/29/vaticaninsider/carlo-maria-martinila-parola-offerta-a-tutti-bPX2R3I0bQKNoUSSrW9uCM/pagina.html", "review": "", "content": "<p> <p>L’originalità dell’antologia di scritti di Carlo Maria Martini qui proposta assieme a una breve biografia, consiste nel fatto che i testi del cardinale sono disposti secondo le tappe e le tematiche principali degli Esercizi Spirituali di sant’Ignazio. Seguendo lo schema del “mese ignaziano”, scandito in quattro settimane, vengono qui suggeriti testi che riflettono e riproducono i momenti salienti del libretto di sant’Ignazio, che vuole guidare la persona a comprendere ciò che Dio vuole da lei e a fare scelte coerenti. Una sorta di pellegrinaggio, di tappe ordinate e successive, nelle quali Martini, da vero discepolo del santo di Loyola, conduce il lettore con sapienza biblica, profonda spiritualità e umanità limpida a comprendere ciò che Dio vuole da lui e a fare scelte coerenti.<p> <p><p> <p>Vai al sito Edizioni Messaggero Padova  <p> <p><p> <p><p> <p> <p> <p> <p> <p><p> <p> <p><p> <p>", "time": "2018-05-29T15:42:43+01:00", "type": "vaticaninsider"}
{"title": "Carlo Acutis, il discepolo prediletto ", "url": "https://www.lastampa.it/2018/06/03/vaticaninsider/carlo-acutis-il-discepolo-prediletto-50Yp0SPsphcLWscNRELB1M/pagina.html", "review": "", "content": "<p> <p>Carlo Acutis, 15 anni. una vita intensa da amico di Gesù. La figura nella quale si riconosce è quella del “discepolo prediletto” del quarto Vangelo. Un giovane che con il suo entusiasmo parla di Gesù ai suoi coetanei e porta i lontani a chiedere il battesimo e a riconoscere che la fede cristiana è gioia. Un ragazzo che ama i santi e soprattutto Francesco d’Assisi. Un testimone che vive una vita straordinaria breve e intensa, giocando, usando il pc, praticando lo sport, divertendosi con gli amici e amando gli animali. Un cristiano che accetta la sofferenza e la offre per la Chiesa e per il Papa.<p> <p><p> <p>Vai al sito Edizioni Messaggero Padova  <p> <p><p> <p><p> <p> <p> <p> <p> <p><p> <p> <p><p> <p>", "time": "2018-06-03T08:00:00+01:00", "type": "vaticaninsider"}
{"title": "In cammino verso la libertà ", "url": "https://www.lastampa.it/2018/06/18/vaticaninsider/in-cammino-verso-la-libert-nLST9znx0Wi76PBZpHRa0J/pagina.html", "review": "", "content": "<p> <p>Stai cercando la tua strada? Non vuoi essere semplicemente un conformista? Ti chiedi: Chi sono io veramente? Come posso trovare il mio posto nella vita? Anselm Grün non intende proporre ricette su come diventare adulti, quanto piuttosto scrutare a fondo le domande e i dubbi di un giovane su temi quali famiglia, amicizia, amore, consapevolezza, autonomia. Grazie alla profonda conoscenza dell’animo umano che lo contraddistingue, l’autore suggerisce ai giovani la fede come autentico aiuto per la vita, come sentiero che conduce alla libertà: in essa si esprime l’unicità dell’essere umano.<p> <p><p> <p><p> <p>Vai al sito Edizioni Messaggero Padova    <p> <p><p> <p> <p> <p> <p> <p><p> <p> <p><p> <p>", "time": "2018-06-18T18:27:52+01:00", "type": "vaticaninsider"}
{"title": "Padre nostro, la preghiera del Signore ", "url": "https://www.lastampa.it/2018/06/22/vaticaninsider/padre-nostro-la-preghiera-del-signore-DBPottuzTXSXwNa4DeyQOJ/pagina.html", "review": "", "content": "<p> <p>Dopo i volumi sui vizi capitali (2013), le opere di misericordia (2014), i doni dello Spirito Santo (2015), le beatitudini (2016) che raccolgono la singolare e felice esperienza delle prediche al “Festival dei Due Mondi” di Spoleto ecco il quinto sul Padre nostro. Ripercorrere le parole di questa preghiera con attenzione conduce a scoprire che cosa significhi pregare, se sia possibile parlare con Dio, se non si tratti di una illusione, se gli possiamo domandare effettivamente qualcosa. Perché per pregare è indispensabile trovare il cammino del cuore, centro della persona, punto preciso in cui l’uomo si conosce in verità. Con testi di Giuseppe Betori, Roberta Vinerba, Donato Ogliari, Gianfranco Ravasi, Marco Impagliazzo, Ermes Ronchi.<p> <p><p> <p>Vai al sito Edizioni Messaggero Padova  <p> <p><p> <p><p> <p> <p> <p> <p> <p><p> <p> <p><p> <p>", "time": "2018-06-22T12:19:57+01:00", "type": "vaticaninsider"}
{"title": "“La mia voce sale a te, Signore!” ", "url": "https://www.lastampa.it/2018/06/25/vaticaninsider/la-mia-voce-sale-a-te-signore-oCHaoqPi6swrxxK7YMyIRN/pagina.html", "review": "", "content": "<p> <p>Cinquanta Salmi per giovani, parafrasati rileggendo il testo originario alla luce del nostro tempo. Ogni salmo è introdotto da un brevissimo commento che ne illustra contenuto, finalità e modernità. Un sussidio per imparare a cogliere la profonda ricchezza del libro dei Salmi, una riserva di fede, una palestra di preghiera e una scuola di umanità. L’intento di questo testo è che ogni giovane e ogni credente siano aiutati a “scrivere”, con le parole e soprattutto con i fatti, il Salmo della loro vita.<p> <p><p> <p>Vai al sito Edizioni Messaggero Padova   <p> <p> <p> <p> <p> <p><p> <p> <p><p> <p>", "time": "2018-06-25T19:13:06+01:00", "type": "vaticaninsider"}
{"title": "Camminando sulle acque ", "url": "https://www.lastampa.it/2018/07/04/vaticaninsider/camminando-sulle-acque-zo8XbhTfNSoB1BUXUXxgcM/pagina.html", "review": "", "content": "<p> <p>Qual è il contributo del lago di Tiberiade al messaggio evangelico? Forse è Gesù che attraverso il lago vuole dire qualcosa di particolare ai suoi discepoli di ieri e di oggi? Si può dire che il lago ha una «vocazione» e il Vangelo la raccoglie? Le pagine di questo breve saggio cercano una risposta a queste domande. Il lago di Galilea, metafora reale della vita dell’uomo, dall’alba al tramonto, sia che appartenga alla riva ebraica, che a quella pagana, è «geografia del quotidiano». Luogo, di fame e malattia, di tempeste e di paura, di solitudine e di limite, anticipa la Pasqua, dove Gesù, risorgendo dai morti, viene incontro ad ogni discepolo «camminando sulle acque».<p> <p><p> <p>Vai al sito Edizioni Messaggero Padova   <p> <p> <p> <p> <p> <p><p> <p> <p><p> <p>", "time": "2018-07-04T14:51:12+01:00", "type": "vaticaninsider"}
{"title": "In nome di Dio, dai fondamenti al fondamentalismo ", "url": "https://www.lastampa.it/2018/06/29/vaticaninsider/in-nome-di-dio-dai-fondamenti-al-fondamentalismo-WXa6xXUpwgPOMjxFn2Jp0O/pagina.html", "review": "", "content": "<p> <p>Saggio breve, chiaro ed esaustivo sul fondamentalismo e i fondamentalismi, sul significato e l’origine di questi fenomeni religiosi e sociali. La riflessione dell’autore si articola in due parti: - nella prima si interroga sul senso del fondamentalismo in genere, sulle sue motivazioni teologiche e psicologiche; - nella seconda presenta alcuni esempi di letture fondamentalistiche: Dio e la sua natura, il diluvio universale e la sua attendibilità storica, la guerra santa – anche sotto l’aspetto della jihad –, gli angeli e il loro legame con gli Ufo e il ruolo della donna nella Bibbia e nella Chiesa.<p> <p><p> <p><p> <p>Vai al sito Edizioni Messaggero Padova    <p> <p><p> <p> <p> <p> <p> <p><p> <p> <p><p> <p>", "time": "2018-06-29T08:00:00+01:00", "type": "vaticaninsider"}
{"title": "Racconto delle cose meravigliose d’Oriente ", "url": "https://www.lastampa.it/2018/07/14/vaticaninsider/racconto-delle-cose-meravigliose-doriente-z0QVlrpdvm6uVhPsw4oPqJ/pagina.html", "review": "", "content": "<p> <p>La “Relatio de mirabilibus orietalium Tatarorum” è la narrazione del viaggio in Asia di Odorico da Pordenone scritta nel 1330. È una delle prime descrizioni dell’Estremo Oriente medievale. Ebbe un immediato successo in tutta Europa visti i numerosissimi manoscritti conservati in latino, italiano, francese, tedesco, castigliano e gallese. Nel 2016 Annalia Marchisio ha curato la prima edizione critica del testo latino della “Relatio”, basandosi sull’analisi dell’intera tradizione manoscritta e la ricostruzione della complessa storia del testo. Quella che viene presentata è la prima traduzione in lingua italiana tratta da questa edizione critica.<p> <p><p> <p>Vai al sito Edizioni Messaggero Padova  <p> <p><p> <p><p> <p> <p> <p> <p> <p><p> <p> <p><p> <p>", "time": "2018-07-14T11:48:00+01:00", "type": "vaticaninsider"}
{"title": "Teilhard de Chardin, una rivoluzione teologica ", "url": "https://www.lastampa.it/2018/07/09/vaticaninsider/teilhard-de-chardin-una-rivoluzione-teologica-oQPILflPIY6JNuimyXFvZK/pagina.html", "review": "", "content": "<p> <p>Teilhard de Chardin (1881-1955) ha rivoluzionato la teologia cattolica. Alla vigilia di una storica riabilitazione del suo pensiero, il volume mette in evidenza la novità essenziale del suo pensiero facendo una selezione antologica dei sui scritti e suddividendoli in base ai vari ambiti della teologia sistematica. Nella vita e negli scritti di questo gesuita amato ed emarginato che fu sacerdote, eroe di guerra, scienziato e precursore del dialogo interreligioso è presente in nuce il volto futuro della Chiesa.<p> <p><p> <p><p> <p>Vai al sito Edizioni Messaggero Padova    <p> <p><p> <p> <p> <p> <p> <p><p> <p> <p><p> <p>", "time": "2018-07-09T13:04:04+01:00", "type": "vaticaninsider"}
{"title": "Ero straniero e mi avete accolto ", "url": "https://www.lastampa.it/2018/07/18/vaticaninsider/ero-straniero-e-mi-avete-accolto-1HtMC8gEyWvWAcZRncuqXJ/pagina.html", "review": "", "content": "<p> <p>Fino a che punto siamo capaci di resistere alla diversità? Quanti stranieri può sopportare una società, senza perdere la propria identità? Una società che ha perduto la propria identità non è capace di accogliere stranieri e integrarli nel proprio tessuto vitale. Nel passato vi sono state integrazioni tra popoli ben riuscite e altre estremamente bellicose. L’autore esamina il tema dell’essere straniero dapprima partendo dalla storia, e poi studiandolo dal punto di vista della psicologia e della fede.<p> <p><p> <p><p> <p>Vai al sito Edizioni Messaggero Padova    <p> <p><p> <p> <p> <p> <p> <p><p> <p> <p><p> <p>", "time": "2018-07-18T13:12:56+01:00", "type": "vaticaninsider"}
{"title": "“La nostra vita è un pellegrinaggio”. San Giovanni XXIII ", "url": "https://www.lastampa.it/2018/08/01/vaticaninsider/la-nostra-vita-un-pellegrinaggio-san-giovanni-xxiii-RADNgkouDAdo1WXOq27LGP/pagina.html", "review": "", "content": "<p> <p>Illustrando le tappe principali del cammino spirituale di san Giovanni XXIII, questo libro vuol essere d’aiuto a pellegrini devoti, ammiratori curiosi, famiglie in difficoltà, anziani e ammalati, giovani in ricerca, uomini e donne di buona volontà perché possano fissare le date importanti della vita di Angelo Giuseppe Roncalli, posare lo sguardo sul suo volto, avere tra mano le parole più significative del suo insegnamento, e soprattutto percepire la sua calda umanità, per seguirne le orme e imitarne la santità.<p> <p><p> <p>Vai al sito Edizioni Messaggero Padova    <p> <p><p> <p> <p> <p> <p> <p><p> <p> <p><p> <p>", "time": "2018-08-01T11:37:02+01:00", "type": "vaticaninsider"}
{"title": "Parroci: servire e amministrare ", "url": "https://www.lastampa.it/2018/08/06/vaticaninsider/parroci-servire-e-amministrare-iHxXKBHsVTDZuhPFhU5z2O/pagina.html", "review": "", "content": "<p> <p>“Parroci: servire e amministrare” è il titolo del numero 225 della rivista di divulgazione teologica Credere Oggi per i mesi di maggio e giugno 2018.  Sommario<p> <p> <p> <p>Editoriale: Ripensare le incombenze dei parroci 3-7<p> <p><p> <p><p> <p>Alessandro Castegnaro Ci sarà un parroco nel nostro futuro? Il parroco oggi: uno sguardo sociologico 9-34 <p> <p><p> <p><p> <p>Matteo Visioli La potestas e il sacramento dell’Ordine 35-49 <p> <p><p> <p>Mauro Salvatore Le figure di «responsabili» non presbiteri 51-64 <p> <p><p> <p>Alphonse Borras Incombenze amministrative dei parroci in Belgio 65-81 <p> <p><p> <p>Arturo Cattaneo La situazione del parroco nel diritto ecclesiastico svizzero 83-95 <p> <p><p> <p>Monica Chilese I diaconi in luogo dei presbiteri nelle comunità parrocchiali senza parroco residente 97-111 <p> <p><p> <p>Maria Grazia Marzolla Donne e ministeri: servizio e responsabilità 113-126 <p> <p><p> <p>Giorgio Ronzoni Ripensare le incombenze amministrative dei parroci 127-140 <p> <p><p> <p>Luigi Dal Lago Invito alla lettura 141-144 <p> <p><p> <p>In libreria 145-152<p> <p><p> <p>Vai al sito Edizioni Messaggero Padova  <p> <p><p> <p><p> <p> <p> <p> <p> <p><p> <p> <p><p> <p>", "time": "2018-08-06T11:26:18+01:00", "type": "vaticaninsider"}
{"title": "Cinquant’anni dopo Humanae vitae ", "url": "https://www.lastampa.it/2018/08/14/vaticaninsider/cinquantanni-dopo-humanae-vitae-kU9je86kVbVBpJ8a3nwvsJ/pagina.html", "review": "", "content": "<p> <p>Sommario  <p> <p> <p> <p>- Editoriale<p> <p>La riflessione continua 3-7 <p> <p><p> <p>- Roberto Tamanti<p> <p>A cinquant’anni da Humanae vitae: continuità e novità 9-24 <p> <p><p> <p>- Luisa e Paolo Benciolini<p> <p>La ricezione di Humanae vitae tra il popolo di Dio 25-39 <p> <p><p> <p>- Ramón Lucas Lucas<p> <p>A cinquant’anni dall’Humanae vitae: la questione antropologica rimane aperta 41-59<p> <p> <p> <p>- Pietro Cognato<p> <p>Significato unitivo e generativo dell’amore coniugale. Per un’etica della responsabilità<p> <p>61-76 <p> <p><p> <p>- Stefano Zamboni<p> <p>Il magistero per il discernimento: Humanae vitae e Amoris laetitia 77-94 <p> <p><p> <p>- Nadia Toschi Vespasiani<p> <p>«Sub luce Evangelii et humanae experientiae». La ricezione di Humanae vitae in alcuni manuali di teologia morale 95-128 <p> <p><p> <p>- Antonio Giraldo Fidalgo<p> <p>Humanae vitae. Approccio in prospettiva latinoamericana 129-142 <p> <p><p> <p>- Lucia Vantini<p> <p>Asimmetria tra maternità e paternità. Riflessioni a partire dall’Humanae vitae 143-154 <p> <p><p> <p>-Documentazione (Roberto Tamanti)<p> <p> «Amore coniugale e rinnovamento conciliare» - «L’amore fecondo e responsabile» «La sessualità umana nella Humanae vitae» 155-160 <p> <p><p> <p>Vai al sito Credere Oggi   <p> <p> <p> <p> <p> <p><p> <p> <p><p> <p>", "time": "2018-08-14T14:25:22+01:00", "type": "vaticaninsider"}
{"title": "Scegli di vivere ", "url": "https://www.lastampa.it/2017/12/23/vaticaninsider/scegli-di-vivere-wgcUEIfyc0DSdPEotwJ9DM/pagina.html", "review": "", "content": "<p> <p>Come si fa a far fiorire la vita quando arriva la crisi? Di fronte agli insuccessi e ai fallimenti siamo costretti a cambiare il nostro modo di vedere la vita e di interpretare gli eventi che ci accadono. In uno stile colloquiale e vivace il testo ripercorre i momenti determinanti della presa di coscienza e delle scelte che abbiamo a disposizione, mettendo a fuoco gli strumenti per compierle. Come si fa a vivere meglio? Quale è il dono più grande che possiamo fare alle persone che amiamo? Il gusto della vita è ricerca; è conquista; è dono. In fondo la gioia di vivere cos’altro è se non celebrare, ogni giorno, la vita? Scegli di vivere è uno strumento da tenere a portata di mano, sul comodino, che ci ricorda quanto preziosa sia la vita in tutte le sue manifestazioni e ci insegna a godere appieno.<p> <p><p> <p>Vai al sito Edizioni Messaggero Padova   <p> <p> <p> <p> <p> <p><p> <p> <p><p> <p>", "time": "2017-12-23T19:41:01+01:00", "type": "vaticaninsider"}
{"title": "Grafologia e psichiatria ", "url": "https://www.lastampa.it/2018/08/22/vaticaninsider/grafologia-e-psichiatria-a7GuhxDjOFsG4rw5AuuF6K/pagina.html", "review": "", "content": "<p> <p>Quali sono i segni grafologici indicatori di uno stato di sofferenza psichica quali la psicosi, il disturbo bipolare, la depressione e la dipendenza da alcol? L’analisi della scrittura permette di aggirare le difficoltà collegate alla comunicazione verbale del disagio vissuto perché attinge a forme di interpretazione di tipo analogico del linguaggio grafico. <p> <p><p> <p>Questa guida fornisce gli strumenti per analizzare la scrittura di un individuo che entra in un tunnel di comportamenti ripetitivi di natura difensiva. Documentazione interna: di più di cinquanta scritture provenienti da due strutture psichiatriche, altre dall’archivio personale dell’Autrice e altre ancora da personaggi famosi noti per aver manifestato, nel corso della loro vita, alcune forme di disagio psichico o psichiatrico (quali John Nash, Vivien Leigh, Syd Barrett, Elvis Presley, Virginia Woolf, Arturo Toscanini, Ernest Hemingway, Truman Capote e molti altri).<p> <p><p> <p>Vai al sito Edizioni Messaggero Padova   <p> <p> <p> <p> <p> <p><p> <p> <p><p> <p>", "time": "2018-08-22T21:25:22+01:00", "type": "vaticaninsider"}
{"title": "Coloris laetitia ", "url": "https://www.lastampa.it/2017/12/30/vaticaninsider/coloris-laetitia-huMQdqh8HXYfnuk9axHH2L/pagina.html", "review": "", "content": "<p> <p>L’Amoris laetitia di papa Francesco è un testo ricco e suggestivo, paragonabile a uno scrigno prezioso con al suo interno una miriade di tesori. Questa ricchezza rischia di rimanere inesplorata se non si trovano le modalità per coglierne il valore. Coloris laetitia nasce dalla bellezza del testo dell’esortazione apostolica di papa Bergoglio e dall’abilità creativa di quattro illustratrici e un illustratore. Una breve e stimolante catechesi che si focalizza su alcuni aspetti di Amoris laetitia in cui testo e immagini si integrano e ne tratteggiano il contenuto.<p> <p><p> <p>Vai al sito Edizioni Messaggero Padova  <p> <p> <p> <p> <p> <p><p> <p> <p><p> <p>", "time": "2017-12-30T16:40:48+01:00", "type": "vaticaninsider"}
{"title": "“Amoris laetitia. Testo integrale dell’Esortazione con guida alla lettura di Serena Noceti” ", "url": "https://www.lastampa.it/2016/04/22/vaticaninsider/amoris-laetitia-testo-integrale-dellesortazione-con-guida-alla-lettura-di-serena-noceti-gjuD8ilUH7gSYlB3wEN27J/pagina.html", "review": "", "content": "<p> <p>L’Esortazione Apostolica postsinodale sull’amore nella famiglia è – per contenuto, forma semplice e linguaggio chiaro – un messaggio rivolto a tutti i battezzati, che può essere letto facilmente anche da coloro che si sentono lontani dalla Chiesa ma interessati ad approfondire il tema delle relazioni familiari e di coppia.<p> <p><p> <p>Il testo si dispiega in un serrato confronto con quanto emerso da un dibattito sinodale vivace e libero, in alcuni casi anche coraggioso, che ha travalicato le mura dell’aula dei vescovi per aprirsi a discussioni sulla stampa e sui social network, nei convegni dei teologi e negli incontri parrocchiali. Si tratta di un documento frutto di una dinamica ecclesiale per molti aspetti inedita, che ha visto uno svolgimento «in due atti» (il Sinodo straordinario del 2014; il Sinodo ordinario del 2015), preparati da una consultazione aperta a tutti i cristiani, di tutto il mondo, con l’invio di questionari sulle tematiche prese in esame.<p> <p><p> <p>Papa Francesco, per la prima volta, ha voluto coinvolgere i battezzati nella riflessione preparatoria. Decine di migliaia di risposte hanno contribuito all’analisi della situazione nei diversi contesti socio-culturali.<p> <p><p> <p>In Amoris lætitia papa Francesco consegna la sua innovativa visione del cammino ecclesiale, la sua peculiare ri-espressione dell’annuncio cristiano, la sua indubbia sensibilità e profonda umanità.<p> <p><p> <p>Per una migliore individuazione dei temi, il testo è affiancato da titoli sintetici a margine di ogni paragrafo ed è introdotto da una guida alla lettura a firma di una delle protagoniste della vita ecclesiale italiana, la teologa Serena Noceti, che da anni ha posto al centro della sua ricerca intellettuale ed esistenziale i temi della Chiesa e della «teologia di genere».<p> <p><p> <p>Vai al sito edizioni Piemme <p> <p> <p> <p> <p> <p><p> <p> <p><p> <p>", "time": "2016-04-22T17:37:47+01:00", "type": "vaticaninsider"}
{"title": "Chi ha ucciso Gesù? ", "url": "https://www.lastampa.it/2018/01/12/vaticaninsider/chi-ha-ucciso-ges-m3NO1znkX5qjZeNaqkP0oL/pagina.html", "review": "", "content": "<p> <p>Una domanda semplice, che potrebbe fare anche un bambino: «Ma chi ha ucciso Gesù?». E i genitori, i catechisti, il parroco, la religiosa potrebbero ancora trovarsi in imbarazzo davanti ad essa. Per quasi duemila anni a questa domanda i cristiani hanno risposto senza ombra di dubbio: «Gli ebrei!». La conseguenza di tale affermazione si è misurata in milioni di morti di fede israelita, accusati in massa di deicidio. Ma le cose stanno proprio così? Questo piccolo libro, scritto con grande passione, vuol ripercorrere le tappe di una settimana a Gerusalemme che ha cambiato il corso della storia del mondo.<p> <p><p> <p><p> <p>Vai al sito Edizioni Messaggero Padova <p> <p><p> <p> <p> <p> <p> <p><p> <p> <p><p> <p>", "time": "2018-01-12T18:57:00+01:00", "type": "vaticaninsider"}
{"title": "I miracoli di Medjugorje ", "url": "https://www.lastampa.it/2016/05/17/vaticaninsider/i-miracoli-di-medjugorje-wTrvOnrvsuQT0FDx4dfurK/pagina.html", "review": "", "content": "<p> <p>Una donna ricca e influente che vende tutto per aiutare persone in difficoltà; un ex terrorista che diventa un convinto pacifista; una ballerina con la carriera interrotta da un incidente automobilistico, che trova la forza di superare l’autocommiserazione e ricominciare a camminare; un ragazzo paralizzato dall’età di 17 anni che recupera una certa mobilità; un malato di cancro allo stadio terminale che guarisce inspiegabilmente; un giovane in carriera che si lascia tutto alle spalle per farsi prete.<p> <p><p> <p>La lista potrebbe continuare, ma il messaggio che giunge forte e chiaro dai protagonisti di queste storie è: «Venite e vedrete».<p> <p><p> <p>Chi si reca a Medjugorje rimane toccato nel profondo. Niente è più come prima. L’invito alla conversione è misterioso e prepotente. La grazia di guarigione coinvolge il corpo e l’anima.<p> <p><p> <p>Quello che è successo a partire dal 1981 in questo povero villaggio - che pare scelto da Dio come segno per il mondo intero - è stato oggetto di indagini, documentari e articoli di scettici e credenti. Una commissione speciale del Vaticano, creata alcuni anni fa per investigare sui fatti, ha già presentato i suoi risultati, e anche se l’intera vicenda deve ancora essere chiarita, resta innegabile il flusso di milioni di pellegrini che sono tornati dal paesino della Bosnia-Erzegovina completamente trasformati: guariti, miracolati, convertiti.<p> <p><p> <p>In questo libro sono raccolte le storie più incredibili, da tutto il mondo, alcune delle quali incluse nel dossier consegnato a papa Francesco. Nessuna di queste avventure spirituali potrà lasciare indifferenti.<p> <p><p> <p>Con una testimonianza della veggente Marija. <p> <p> <p> <p>Vai al sito edizioni Piemme <p> <p> <p> <p> <p> <p><p> <p> <p><p> <p>", "time": "2016-05-17T15:08:39+01:00", "type": "vaticaninsider"}
{"title": "Vieni con me", "url": "https://www.lastampa.it/2014/06/14/vaticaninsider/vieni-con-me-PJhOVzhmQwAmXwAjaj2gfO/pagina.html", "review": "", "content": "<p> <p> Molti benpensanti lo chiamavano “il matto”. Per i vagabondi, i senzatetto, gli sbandati sporchi e maleodoranti della Stazione Centrale di Milano fratel Ettore fu un padre, un rifugio, un punto di riferimento. Non li accoglieva, non aspettava che andassero da lui, era lui stesso ad andare a cercarli. Se li portava a casa, e non si limitava a sfamarli, ma li lavava e li rivestiva di tessuto e dignità. Dava loro un letto, un posto a tavola, un pasto caldo.   La sua testimonianza di straordinaria umanità – intrisa di quella fede che “sposta le montagne” – fu evidente a tutti, credenti e non credenti, e costrinse molte coscienze milanesi a interrogarsi sulla fredda indifferenza di una città ricca che fingeva di non vedere la condizione disumana di tanti emarginati.   Presto fratel Ettore sarà proclamato esempio da seguire per tutta la cristianità: nel febbraio 2013 la Conferenza episcopale lombarda ha dato il via libera al processo di beatificazione.  A dieci anni dalla morte, questo libro rende giustizia a un uomo di grande spiritualità, snocciolando i capitoli più belli di una parabola esistenziale ricca di avventura, di passione, di coraggio. <p><p> <p> <p> <p><p> <p> <p><p> <p>", "time": "2014-06-14T17:53:00+01:00", "type": "vaticaninsider"}
{"title": "Medjugorje, il cielo sulla terra", "url": "https://www.lastampa.it/2014/08/04/vaticaninsider/medjugorje-il-cielo-sulla-terra-J8w4JTNvAMDnKpKTl7NWuO/pagina.html", "review": "", "content": "<p> <p> Le apparizioni della Madonna a Medjugorje sono un evento straordinario cresciuto in intensità nell’arco di oltre trent’anni. Il piccolo villaggio della Bosnia-Erzegovina è divenuto un centro di pellegrinaggi e di preghiera che richiama milioni di persone da ogni parte del mondo. I messaggi della Madonna vengono diffusi ovunque in tempo reale, grazie ai moderni mezzi di comunicazione e costituiscono la più capillare forma di evangelizzazione oggi presente nella Chiesa cattolica.   Nonostante sia passato molto tempo e le apparizioni siano ancora in corso, tutto ciò che la Madonna ha realizzato fino a oggi è soltanto una preparazione a ciò che dovrà accadere.   Il piano della Regina della Pace, iniziato a Fatima, sta entrando in questi anni nella fase decisiva. La Madonna è presente con la sua persona e la sua parola per aiutare la Chiesa e l’umanità a superare una crisi che potrebbe diventare fatale.  Questo libro rappresenta lo sforzo di raccogliere, per quanto è possibile, il tesoro di insegnamenti che Maria ha donato al mondo in questi anni, perché possa essere un viatico corroborante di speranza per il cammino che ci attende. <p><p> <p> <p> <p><p> <p> <p><p> <p>", "time": "2014-08-04T15:30:00+01:00", "type": "vaticaninsider"}
{"title": "Il demonio in Vaticano", "url": "https://www.lastampa.it/2014/08/21/vaticaninsider/il-demonio-in-vaticano-HPIpEGy6XGiOaZikzLzIxO/pagina.html", "review": "", "content": "<p> <p> «Era potente, carismatico, intoccabile. Nessuno poteva immaginare che quel prete segaligno, dallo sguardo un po’ stralunato, si sarebbe trasformato in un diablo». La vaticanista e giornalista d’inchiesta Franca Giansoldati comincia con queste parole il racconto della sua indagine sul “caso Maciel”: uno degli scandali che più hanno gravato sul pontificato di Benedetto XVI e che ancora preoccupano papa Francesco.   Il sacerdote messicano, fondatore della congregazione maschile dei Legionari di Cristo – con oltre 2.000 religiosi e migliaia di adepti – venne sospeso dalle sue funzioni nel 2006 per essersi macchiato di menzogne e reati gravissimi: già sacerdote, si era sposato con due donne, mentendo sulla propria identità, e aveva avuto dei figli; venne poi accusato di abuso sessuale da decine di seminaristi e minorenni; infine, dopo inchieste della magistratura messicana e italiana, fu incriminato per aver raccolto denaro finalizzato a foraggiare un vero e proprio impero di potere e interessi, a cui si sarebbero intrecciate attività illegali legate alla droga e allo sfruttamento della prostituzione.   Morto nel 2008, rifiutando gli ultimi conforti religiosi, Maciel ha continuato a far parlare di sé per un fiume di testimonianze e documenti che provano come fosse riuscito a penetrare in Vaticano, ingannando persino Giovanni Paolo II, che del “Legionario” si era sempre fidato.  Un personaggio dal fascino inquietante, che in questo identikit viene messo a nudo per la prima volta attraverso particolari mai rivelati e imbarazzanti verità.<p><p> <p> <p> <p><p> <p> <p><p> <p>", "time": "2014-08-21T18:22:00+01:00", "type": "vaticaninsider"}
{"title": "Vicka: Maria mi parla", "url": "https://www.lastampa.it/2014/06/29/vaticaninsider/vicka-maria-mi-parla-5mpY3KUAizb9HYYFbYDniO/pagina.html", "review": "", "content": "<p> <p> È la più anziana dei sei veggenti di Medjugorje, ma anche la più seguita dai milioni di pellegrini che ogni anno si recano nel paesino della Bosnia-Erzegovina.   Dopo essersi sottratta per oltre trent’anni a libri e interviste, Vicka Ivankovic ha finalmente accettato di raccontare tutta la sua storia in un’appassionante confessione a cuore aperto.   Vicka riceve messaggi dalla Madonna ogni giorno, da quel lontano 24 giugno 1981 in cui vide per la prima volta la “signora dagli occhi celesti”, la “Gospa”, come viene chiamata in lingua croata.   Con semplicità, parla della sua umile famiglia d’origine, dell’infanzia e di quei giorni straordinari, quando aveva solo sedici anni, sconvolti dall’inizio delle apparizioni. Con la forza di una fede incrollabile, descrive tutti gli eccezionali fenomeni fisici e mistici di cui ancora oggi è protagonista – bilocazioni, vessazioni diaboliche, sofferenze fisiche – ma anche gli incontri commoventi con la Regina della Pace, con gli Angeli e, nei giorni di Natale, con Gesù.   Vicka affronta inoltre il grande mistero dei Dieci Segreti, svelando i particolari delle sue visioni dell’Inferno, del Purgatorio e del Paradiso, e accennando all’ultimo sconvolgente miracolo che si ripete da alcuni mesi nella sua casa natale: una statua della Madonna di Lourdes, ogni notte, diventa fosforescente e sembra viva.   Una testimonianza senza precedenti, corredata da una corposa documentazione fotografica sui veggenti, i luoghi e le manifestazioni mistiche.  <p><p> <p> <p> <p><p> <p> <p><p> <p>", "time": "2014-06-29T17:11:00+01:00", "type": "vaticaninsider"}
{"title": "«La Chiesa non è al mondo per condannare, ma per permettere l’incontro con quell’amore viscerale che è la misericordia di Dio» ", "url": "https://www.lastampa.it/2016/01/10/vaticaninsider/la-chiesa-non-al-mondo-per-condannare-ma-per-permettere-lincontro-con-quellamore-viscerale-che-la-misericordia-di-dio-3dZoBoCzsAxRuX7zgjbBdL/pagina.html", "review": "", "content": "<p> <p>Tempo di misericordia <p> <p><p> <p>Posso leggere la mia vita attraverso il capitolo 16 del Libro del profeta Ezechiele. Leggo quelle pagine e dico: ma tutto questo sembra scritto per me! Il profeta parla della vergogna, e la vergogna è una grazia: quando uno sente la misericordia di Dio, ha una grande vergogna di se stesso, del proprio peccato. C’è un bel saggio di un grande studioso della spiritualità, padre Gaston Fessard, dedicato alla vergogna, nel suo libro La Dialectique des “Exercises spirituels” de S. Ignace de Loyola. La vergogna è una delle grazie che sant’Ignazio fa chiedere nella confessione dei peccati davanti al Cristo crocifisso. Quel testo di Ezechiele insegna a vergognarti, fa sì che tu ti possa vergognare: con tutta la tua storia di miseria e di peccato, Dio ti rimane fedele e ti innalza. Io sento questo. Non ho ricordi particolari di quando ero bambino. Ma da ragazzo sì. Penso a padre Carlos Duarte Ibarra, il confessore che incontrai nella mia parrocchia quel 21 settembre 1953, nel giorno in cui la Chiesa celebra san Matteo apostolo ed evangelista. Avevo 17 anni. Mi sentii accolto dalla misericordia di Dio confessandomi da lui. Quel sacerdote era originario di Corrientes, ma si trovava a Buenos Aires per curarsi dalla leucemia. Morì l’anno seguente. Ricordo ancora che dopo il suo funerale e la sua sepoltura, tornato a casa, mi sono sentito come se fossi rimasto abbandonato. E ho pianto tanto quella sera, tanto, nascosto nella mia stanza. Perché? Perché avevo perso una persona che mi faceva sentire la misericordia di Dio, quel «miserando atque eligendo», un’espressione che allora non conoscevo e che poi ho scelto come motto episcopale. L’avrei ritrovata in seguito, nelle omelie del monaco inglese san Beda il Venerabile, il quale descrivendo la vocazione di Matteo scrive: «Gesù vide un pubblicano e, siccome lo guardò con sentimento di amore e lo scelse, gli disse: “Seguimi”».<p> <p><p> <p>Questa è la traduzione che comunemente viene offerta dell’espressione di san Beda. A me piace tradurre miserando, con un gerundio che non esiste, “misericordiando”, donandogli misericordia. Dunque «misericordiandolo e scegliendolo», per descrivere lo sguardo di Gesù che dona misericordia e sceglie, prende con sé.<p> <p><p> <p>Peccatore come Simon Pietro <p> <p><p> <p>Il Papa è un uomo che ha bisogno della misericordia di Dio. L’ho detto sinceramente, anche di fronte ai carcerati di Palmasola, in Bolivia, davanti a quegli uomini e a quelle donne che mi hanno accolto con tanto calore. A loro ho ricordato che anche san Pietro e san Paolo erano stati carcerati. Ho un rapporto speciale con coloro che vivono in prigione, privati della loro libertà. Sono stato sempre molto attaccato a loro, proprio per questa coscienza del mio essere peccatore. Ogni volta che varco la porta di un carcere per una celebrazione o per una visita, mi viene sempre questo pensiero: perché loro e non io? Io dovrei essere qui, meriterei di essere qui. Le loro cadute avrebbero potuto essere le mie, non mi sento migliore di chi ho di fronte. Così mi ritrovo a ripetere e a pregare: perché lui e non io? Può scandalizzare questo, ma mi consolo con Pietro: aveva rinnegato Gesù e nonostante questo è stato scelto. [...]<p> <p><p> <p>Ho letto nella documentazione del processo di beatificazione di Paolo VI la testimonianza di uno dei suoi segretari, al quale il Papa [...] aveva confidato: «Per me è sempre stato un grande mistero di Dio, che io mi trovo nella mia miseria e mi trovo davanti alla misericordia di Dio. Io sono niente, sono misero. Dio Padre mi vuole molto bene, mi vuole salvare, mi vuole togliere da questa miseria in cui mi trovo, ma io sono incapace di fare questo da me stesso. Allora manda il suo Figlio, un Figlio che porta proprio la misericordia di Dio tradotta in un atto d’amore verso di me… Ma ci vuole per questo una speciale grazia, la grazia di una conversione. Io devo riconoscere l’azione di Dio Padre nel suo Figlio verso di me. Una volta che io ho riconosciuto questo, Dio opera in me tramite suo Figlio».<p> <p><p> <p>È una sintesi bellissima del messaggio cristiano. E che dire dell’omelia con cui Albino Luciani iniziava il suo episcopato a Vittorio Veneto, dicendo che la scelta era ricaduta su di lui perché certe cose, invece di scriverle sul bronzo o sul marmo, il Signore preferiva scriverle sulla polvere: così, se la scrittura fosse restata, sarebbe stato chiaro che il merito era tutto e solo di Dio. Lui, il vescovo, il futuro papa Giovanni Paolo I, si definiva «la polvere». Devo dire che quando parlo di questo, penso sempre a ciò che Pietro ha detto a Gesù la domenica della sua resurrezione, quando lo ha incontrato da solo. Un incontro a cui accenna l’evangelista Luca (24, 34). Che cosa avrà detto Simone al Messia appena risorto dal sepolcro? Gli avrà detto che si sentiva un peccatore? Avrà pensato al rinnegamento, a quanto accaduto pochi giorni prima, quando per tre volte aveva finto di non conoscerlo, nel cortile della casa del Sommo Sacerdote. Avrà pensato al suo pianto amaro e pubblico.<p> <p><p> <p>Se Pietro ha fatto questo, e se i Vangeli ci descrivono il suo peccato, il suo rinnegamento, e se nonostante tutto ciò Gesù gli ha detto «Pasci le mie pecorelle» (Vangelo di Giovanni 21, 16), non credo che ci si debba meravigliare se anche i suoi successori descrivono se stessi come “peccatori”. Non è una novità.<p> <p><p> <p>Troppa misericordia? <p> <p><p> <p>La Chiesa condanna il peccato perché deve dire la verità: questo è un peccato. Ma allo stesso tempo abbraccia il peccatore che si riconosce tale, lo avvicina, gli parla della misericordia infinita di Dio. Gesù ha perdonato persino quelli che lo hanno<p> <p>messo in croce e lo hanno disprezzato. Dobbiamo tornare al Vangelo. Là troviamo che non si parla solo di accoglienza e di perdono, ma si parla di “festa” per il figlio che ritorna. L’espressione della misericordia è la gioia della festa, che troviamo bene espressa nel Vangelo di Luca: «Ci sarà più gioia in cielo per un peccatore convertito che per novantanove giusti che non hanno bisogno di conversione» (15, 7). Non dice: e se poi dovesse ricadere, tornare indietro, compiere ancora peccati, che si arrangi da solo! No, perché a Pietro che gli domandava quante volte bisogna perdonare, Gesù ha detto: «Settanta volte sette» (Vangelo di Matteo 18, 22), cioè sempre.<p> <p><p> <p>Al figlio maggiore del padre misericordioso (il riferimento è alla parabola del Figlio Prodigo, ndr.) è stato permesso di dire la verità di quanto accaduto, anche se non capiva, anche perché l’altro fratello, quando ha cominciato ad accusarsi, non ha avuto il tempo di parlare: il padre l’ha fermato e lo ha abbracciato. Proprio perché c’è il peccato nel mondo, proprio perché la nostra natura umana è ferita dal peccato originale, Dio che ha donato suo Figlio per noi non può che rivelarsi come misericordia. [...]<p> <p><p> <p>Seguendo il Signore, la Chiesa è chiamata a effondere la sua misericordia su tutti coloro che si riconoscono peccatori, responsabili del male compiuto, che si sentono bisognosi di perdono. La Chiesa non è al mondo per condannare, ma per permettere l’incontro con quell’amore viscerale che è la misericordia di Dio. Perché ciò accada, lo ripeto spesso, è necessario uscire. Uscire dalle chiese e dalle parrocchie, uscire e andare a cercare le persone là dove vivono, dove soffrono, dove sperano. L’ospedale da campo, l’immagine con la quale mi piace descrivere questa “Chiesa in uscita”, ha la caratteristica di sorgere là dove si combatte: non è la struttura solida, dotata di tutto, dove ci si va a curare per le piccole e grandi infermità. È una struttura mobile, di primo soccorso, di pronto intervento, per evitare che i combattenti muoiano. Vi si pratica la medicina d’urgenza, non si fanno i check-up specialistici. Spero che il Giubileo straordinario faccia emergere sempre di più il volto di una Chiesa che riscopre le viscere materne della misericordia e che va incontro ai tanti “feriti” bisognosi di ascolto, comprensione, perdono e amore.<p> <p><p> <p>Peccatori sì, corrotti no <p> <p><p> <p>La corruzione è il peccato che invece di essere riconosciuto come tale e di renderci umili, viene elevato a sistema, diventa un abito mentale, un modo di vivere. Non ci sentiamo più bisognosi di perdono e di misericordia, ma giustifichiamo noi stessi e i nostri comportamenti. Gesù dice ai suoi discepoli: se anche un tuo fratello ti offende sette volte al giorno e sette volte al giorno torna da te a chiederti perdono, tu perdonalo. Il peccatore pentito, che poi cade e ricade nel peccato a motivo della sua debolezza, trova nuovamente perdono, se si riconosce bisognoso di misericordia. Il corrotto, invece, è colui che pecca e non si pente, colui che pecca e finge di essere cristiano, e con la sua doppia vita dà scandalo.<p> <p><p> <p>Il corrotto non conosce l’umiltà, non si ritiene bisognoso di aiuto, conduce una doppia vita. Nel 1991 avevo dedicato a questo tema un lungo articolo, pubblicato come piccolo libro Corrupción y pecado [nella versione italiana Guarire dalla corruzione, N.d.R.]. Non bisogna accettare lo stato di corruzione come se fosse soltanto un peccato in più: anche se spesso si identifica la corruzione con il peccato, in realtà si tratta di due realtà distinte, seppure legate tra loro. Il peccato, soprattutto se reiterato, può portare alla corruzione, non però quantitativamente – nel senso che un certo numero di peccati fanno un corrotto – quanto piuttosto qualitativamente: si generano abitudini che limitano la capacità di amare e portano all’autosufficienza.<p> <p><p> <p>Il corrotto si stanca di chiedere perdono e finisce per credere di non doverlo più chiedere. Non ci si trasforma di colpo in corrotti, c’è un declino lungo, nel quale si scivola e che non si identifica semplicemente con una serie di peccati. Uno può essere un grande peccatore e ciononostante può non essere caduto nella corruzione. Guardando al Vangelo penso ad esempio alle figure di Zaccheo, di Matteo, della samaritana, di Nicodemo, del buon ladrone: nel loro cuore peccatore tutti avevano qualcosa che li salvava dalla corruzione. Erano aperti al perdono, il loro cuore avvertiva la propria debolezza, e questo è stato lo spiraglio che ha fatto entrare la forza di Dio. Il peccatore, nel riconoscersi tale, in qualche modo ammette che ciò a cui ha aderito, o aderisce, è falso. Il corrotto, invece, nasconde ciò che considera il suo vero tesoro, ciò che lo rende schiavo, e maschera il suo vizio con la buona educazione, facendo sempre in modo di salvare le apparenze.<p> <p><p> <p>Papa Francesco, «Il nome di Dio è Misericordia», una conversazione con Andrea Tornielli (Piemme, pagg. 120, 15 euro) <p> <p>© 2016 - Libreria Editrice Vaticana, Città del Vaticano <p> <p>© 2016 - EDIZIONI PIEMME Spa, Milano<p> <p><p> <p> <p> <p> <p> <p><p> <p> <p><p> <p>", "time": "2016-01-10T06:55:00+01:00", "type": "vaticaninsider"}
{"title": "Il giardino interiore", "url": "https://www.lastampa.it/2014/09/23/vaticaninsider/il-giardino-interiore-xoiBiAKN8zqnJ08K2b1i0O/pagina.html", "review": "", "content": "<p> <p> Non è facile capire ciò che vogliamo nel profondo. Aspiriamo a troppe cose diverse, talvolta anche opposte e contraddittorie fra loro. Siamo frammentati e il nostro desiderare assomiglia a un coro disarmonico più che a una voce solista.   Nella vita di ogni individuo dev’esserci un momento per fermarsi, trovare una pausa di silenzio e riflettere su chi siamo e sul senso del nostro agire quotidiano nel mondo.  Ritrovare se stessi come “esseri pensanti” è la via privilegiata della spiritualità, una via che ci salva dal non-senso e che può essere praticata da tutti, anche da coloro che non si riconoscono in nessun Dio e in nessun Assoluto.<p><p> <p> <p> <p><p> <p> <p><p> <p>", "time": "2014-09-23T12:40:00+01:00", "type": "vaticaninsider"}
{"title": "Anima", "url": "https://www.lastampa.it/2014/09/30/vaticaninsider/anima-BIo2cHJ1aZE1EBKxLSHH2O/pagina.html", "review": "", "content": "<p> <p> Anima. Dio. Oltre.  Sono le tre parole da cui prende le mosse questo viaggio alle soglie della sfera più intima dell’essere umano. Sfera indicibile, inafferrabile, eppure difficilmente negabile.  Di fronte a un lutto o a un abbandono, la carne non soffre, ma qualcosa comunque “geme”; e così di fronte a una nascita, a un lieto evento, alla bellezza, qualcosa “si muove”. Nondimeno, l’anima non può essere ridotta nei confini angusti della psiche, del cervello e delle sue pulsioni. C’è ben oltre, e quest’“oltre” ci sfugge.  Soprattutto in Occidente, alcuni filoni di pensiero della modernità hanno manifestato una dichiarata insofferenza nei confronti del discorso sull’anima, ritenendolo una “pericolosa inclinazione”. Alle soglie del terzo millennio, invece, pare sempre più esplicito un riorientamento, anche all’interno di correnti un tempo negazioniste. Questo nuovo sentire, quasi una “rivincita dell’anima”, ha preso forma e nome intorno a una parola – spiritualità – sulla quale converge una rinnovata attenzione e attrazione, anche fra chi si è sempre tenuto lontano dalla teologia.  Questo libro non vuol essere dunque un trattato, ma una “mappa” che invita a percorrere prospettive che – a proposito di Anima, Dio, Oltre – aiutino a ritrovare un percorso intorno ad alcune domande chiave: è possibile oggi “dire l’anima”? L’anima parla con Dio o dialoga solo con se stessa? Ha senso parlare di “cura d’anime”? E cosa si può ancora teorizzare sul rapporto fra corpo e anima? Infine, cosa dire della morte, “madre di tutte le soglie” che conducono a quell’oltre misterioso?  L’invito per tutti, credenti e non credenti, è a “mettersi in cammino”, perché l’aver anche solo intravisto la soglia può dare significato a un’intera esistenza. <p><p> <p> <p> <p><p> <p> <p><p> <p>", "time": "2014-09-30T16:39:00+01:00", "type": "vaticaninsider"}
{"title": "L'amore è contagioso", "url": "https://www.lastampa.it/2014/10/09/vaticaninsider/lamore-contagioso-XxncJIJCOe7wjLlfyr6e5O/pagina.html", "review": "", "content": "<p> <p> C’è un filo rosso che attraversa tutto il magistero di Francesco: il tema della giustizia, che per il papa è l’altro nome dell’amore.  «Il bene è contagioso» scrive Bergoglio. «E come il bene tende a comunicarsi, così il male a cui si acconsente, cioè l’ingiustizia, tende a espandere la sua forza nociva e a scardinare silenziosamente le basi di qualsiasi sistema politico e sociale».  Per il pontefice argentino, ogni nostra azione ha delle conseguenze e anche il più piccolo frammento d’immoralità annidato nelle strutture della società contiene sempre un potenziale di dissoluzione e di morte. Ma c’è anche un’altra giustizia a cui Francesco non si stanca di fare riferimento: se viviamo secondo la legge “occhio per occhio, dente per dente” non usciremo mai dalla spirale dell’odio. La legge degli uomini non può salvare il mondo. Solo la legge di Gesù – che dall’alto della Croce perdonò i suoi assassini – ci potrà riscattare, imponendo un giudizio di qualità sulla nostra vita terrena nell’orizzonte misterioso dell’Amore incondizionato: la Misericordia.  In questo vangelo della giustizia il lettore troverà un itinerario ricco di suggestioni da cui lasciarsi ispirare per orientare i propri desideri, le proprie scelte e il proprio agire quotidiano nel mondo. <p><p> <p> <p> <p><p> <p> <p><p> <p>", "time": "2014-10-09T17:29:00+01:00", "type": "vaticaninsider"}
{"title": "I sommersi e i salvati di Bergoglio", "url": "https://www.lastampa.it/2014/10/14/vaticaninsider/i-sommersi-e-i-salvati-di-bergoglio-521cA68bpIUzktq93PpQ6O/pagina.html", "review": "", "content": "<p> <p> È la sera del 13 marzo 2013, Jorge Mario Bergoglio, appena eletto 266° papa della Chiesa cattolica si affaccia dal balcone di San Pietro e dice «Buonasera». Poche ore dopo cominciano a diffondersi sul web sinistre voci sulla presunta connivenza del prelato con i capi della mattanza argentina: 30.000 desaparecidos, 15.000 giustiziati, almeno due milioni di esiliati, centinaia di neonati sottratti ai genitori e dati illegalmente in adozione a famiglie del regime dopo l’eliminazione dei veri genitori. Poi il tweet di un certo José Manuel de la Sota: «Bergoglio s’interessò molte volte per farmi liberare dai militari». E alcune testimonianze dello stesso segno: «Bergoglio fu ostile a tutte le dittature sudamericane e aiutò molti ricercati a nascondersi».   Nello Scavo, reporter internazionale e cronista giudiziario per il quotidiano “Avvenire”, decide che ce n’è abbastanza per un’inchiesta e parte per Buenos Aires.   Il risultato è un rocambolesco viaggio alla ricerca della verità, che partendo da posizioni scettiche, ricostruisce su fatti reali, incontri e atti ufficiali l’azione di “lotta non violenta”, quasi un’opera di intelligence, che l’allora padre Bergoglio mise in campo per proteggere e salvare tantissimi dissidenti di ogni colore, credo e appartenenza politica, fra cui molti marxisti, favorendone l’espatrio.   Una strategia fatta di finti “ritiri spirituali”, di studiati stratagemmi, di “esfiltrazioni”, che si avvaleva persino di una “macchina” per stampare documenti falsi in seminario. La lista dei salvati dalla dittatura è lunghissima: centinaia di persone oggi trovano il coraggio di parlare di sé e di chi fu aiutato, ma non si salvò.   Un caleidoscopio di storie che documentano la Storia di quegli anni difficili e la personalità di un uomo, prete a tutto tondo, mai stanco di testimoniare prima con la vita e poi con le parole. <p><p> <p> <p> <p><p> <p> <p><p> <p>", "time": "2014-10-14T12:56:00+01:00", "type": "vaticaninsider"}
{"title": "Papa Francesco: questa economia uccide", "url": "https://www.lastampa.it/2015/02/02/vaticaninsider/papa-francesco-questa-economia-uccide-lqQKyRNAxVAZd69f43YOUP/pagina.html", "review": "", "content": "<p> <p> Sono bastate poche frasi del Pontefice «contro l’economia che uccide» per bollarlo come «papa marxista».  Che a fare certi commenti siano editorialisti di quotidiani finanziari, o esponenti di movimenti come il «Tea Party» americano, non deve probabilmente sorprendere. Molto più sorprendente, invece, è che siano stati condivisi anche da alcuni settori del mondo cattolico, dal momento che, come mostrano Tornielli e Galeazzi, vaticanisti fra i più accreditati nel panorama internazionale, alla base dei ragionamenti di Bergoglio non c’è che la radicalità evangelica dei Padri della Chiesa.  Delle disuguaglianze sociali e dei poveri è ammesso parlare, a patto che lo si faccia di rado. Un po’ di carità e un pizzico di filantropia, conditi da buoni sentimenti, vanno bene, mettono a posto la coscienza. Basta non esagerare. Basta, soprattutto, non azzardarsi a mettere in discussione il «sistema». Un sistema che, anche in molti ambienti cattolici, rappresenterebbe il migliore dei mondi possibili, perché – come ripetono senza sosta le cosiddette “teorie giuste” – più i ricchi si arricchiscono meglio va la vita dei poveri.  Ma il fatto è che il sistema non funziona, e oggi viene messo in discussione da un Papa che in questo libro propone una riflessione sul rapporto fra economia e Vangelo. Temi che troveranno spazio anche nella sua prossima enciclica.   Qui un brano dell’intervista esclusiva a papa Francesco <p><p> <p> <p> <p><p> <p> <p><p> <p>", "time": "2015-02-02T10:52:00+01:00", "type": "vaticaninsider"}
{"title": "Il saio di Francesco ", "url": "https://www.lastampa.it/2018/10/15/vaticaninsider/il-saio-di-francesco-3uWg7ikvmjnuNILqRhyWUP/pagina.html", "review": "", "content": "<p> <p>Storia “a strisce” di san Francesco di Assisi, fumetto pubblicato a puntate sul Messaggero dei Ragazzi da ottobre 2015 ad agosto 2017, 140 tavole qui raccolte in un unico volume. Maurilio Tavormina, autore di testo e immagini, è un giovane e originale fumettista capace di raccontare l’avventura di Francesco senza mai rivelarne il volto. Con rigore storico, fedeltà alle fonti e uno stratagemma narrativo ci fa conoscere la vita del Santo attraverso le peripezie di una banda di piccoli amici, capeggiati niente meno che dal nipote stesso di Francesco, Piccardo (personaggio storico).<p> <p><p> <p><p> <p>Vai al sito Edizioni Messaggero Padova    <p> <p><p> <p><p> <p> <p> <p> <p> <p><p> <p> <p><p> <p>", "time": "2018-10-15T11:26:42+01:00", "type": "vaticaninsider"}
{"title": "L'amore e il sesso ai tempi di papa Francesco", "url": "https://www.lastampa.it/2014/11/11/vaticaninsider/lamore-e-il-sesso-ai-tempi-di-papa-francesco-XraHtwEmziAXEhYipUlMCP/pagina.html", "review": "", "content": "<p> <p> Sessualità prematrimoniale, contraccettivi, convivenze, coppie gay, questione femminile, divorzio e sacramenti, fecondazione assistita, genitorialità, educazione. Lo scollamento fra la società e la Chiesa nel campo della morale sessuale da più di un decennio è diventato una voragine. Anche i cattolici praticanti – come attesta il sondaggio voluto da papa Francesco in tutte le parrocchie e le realtà ecclesiali del mondo – hanno candidamente dichiarato di essere lontani anni luce, nelle convinzioni e nella prassi quotidiana, dagli orientamenti del Catechismo della Chiesa Cattolica e dai severi moniti dell’enciclica di Paolo VI Humanae Vitae.  Papa Francesco ha affermato: «Dobbiamo guardare a ciò che c’è. E non a come dovrebbe essere. La Chiesa vuole essere tra le persone e non può ignorare la realtà». In un reportage che documenta l’ufficialità e il “dietro le quinte”, il vaticanista Ignazio Ingrao racconta tutto ciò che già si è mosso e si muoverà – sulla spinta del Sinodo mondiale sulla famiglia, dove per la prima volta siederanno, oltre a vescovi e cardinali, anche 38 laici – intorno ai nodi più spinosi.  Un’inchiesta in tempo reale che documenta tutti i retroscena, gli schieramenti dei cardinali, i movimenti sottobanco, gli scontri pubblici e privati, le resistenze e i contrasti che papa Bergoglio dovrà affrontare nella sua politica di riforma che si prospetta foriera di cambiamenti di portata storica, quasi paragonabili alla rivoluzione del Concilio Vaticano II. <p><p> <p> <p> <p><p> <p> <p><p> <p>", "time": "2014-11-11T15:36:00+01:00", "type": "vaticaninsider"}
{"title": "Il perdono ", "url": "https://www.lastampa.it/2018/10/25/vaticaninsider/il-perdono-Ur1gpk3Zdz3YkHPaxVgXvJ/pagina.html", "review": "", "content": "<p> <p>Il perdono è una merce decisamente rara a tutte le latitudini, in tutte le culture e anche, guarda un po’, per tutte le religioni. È una buona intenzione – in verità, più invocata che praticata – per tante anime generose e pie, ma una pratica ostica anche per mistici, asceti, uomini di Dio e credenti devoti. Si va anche benino per una volta, ma per «settanta volte sette» è decisamente complicato. Ma poi è giusto? Si ritiene che ci debba essere un buon motivo per perdonare. Ma non c’è altro motivo che la parola di Dio. Ce lo ricordano chiaramente gli autori di questi commenti alla Sura XXXIX, 53-54: l’ebreo Davide Assael, la cattolica Antonella Casiraghi, il senatore Elvio Fassone e il musulmano ‘Abd al-Ghafur Masotti. Chi vi riesce alla fine? Per essere tale il perdono supera la pratica della giustizia, padroneggia i desideri del cuore e apre la strada alla misericordia ricevuta e donata. È il sentiero di Dio. Un «punto d’incontro» tra tutte le religioni. Una lettura destinata a ogni uomo di buona volontà.<p> <p><p> <p><p> <p>Vai al sito Edizioni Messaggero Padova    <p> <p><p> <p> <p> <p> <p> <p><p> <p> <p><p> <p>", "time": "2018-10-25T16:38:50+01:00", "type": "vaticaninsider"}
{"title": "La vita quotidiana di Maria di Nazaret ", "url": "https://www.lastampa.it/2018/10/20/vaticaninsider/la-vita-quotidiana-di-maria-di-nazaret-zk3HL7FBKnZHqq27vmgovO/pagina.html", "review": "", "content": "<p> <p>Nelle parole del Concilio Vaticano II «Maria, mentre viveva sulla terra una vita comune a tutti, piena di sollecitudini familiari e di lavoro, era sempre intimamente unita al Figlio suo» (Apostolicam Actuositatem, 4). Il quotidiano della Madre di Gesù era pieno di impegni, rapporti familiari e tradizioni. Tesseva, cucinava, lavava i panni, frequentava la sinagoga, era presente alle celebrazioni della comunità. Con parole poetiche e fondatezza teologica, l’autore ci fa conoscere il passato di Maria e ci rende partecipi del suo quotidiano offrendoci un’immagine un po’ più reale di chi è stata veramente Maria sulla terra.<p> <p><p> <p><p> <p>Vai al sito Edizioni Messaggero Padova    <p> <p><p> <p> <p> <p> <p> <p><p> <p> <p><p> <p>", "time": "2018-10-20T12:06:03+01:00", "type": "vaticaninsider"}
{"title": "Economia, una finanza al servizio dell’uomo è possibile ", "url": "https://www.lastampa.it/2017/04/27/vaticaninsider/economia-una-finanza-al-servizio-delluomo-possibile-nhiN97XCxtCP5DzABOyB6H/pagina.html", "review": "", "content": "<p> <p>In una stagione segnata da una profonda crisi economica e sociale è possibile proporre modelli di investimento finanziario fondati sul bene comune, con un forte profilo etico, capaci di guardare al bene delle persone e della società più che al puro profitto? La risposta, almeno in parte, è positiva, ma si tratta di un percorso tutto da costruire con qualche buon esempio già in atto e molti esperimenti in corso d’opera. È questo il quadro emerso dal convegno organizzato da Vatican Insider con Valore Srl, dal titolo:  “L’uomo per la finanza o una finanza per l’uomo? L’etica e la gestione finanziaria. Esperienze nell’ambito dell’assistenza sanitaria”. Il meeting, tenutosi a due passi da San Pietro presso l’hotel Columbus, ha visto la partecipazione di diversi oratori - moderati da Luca Pierazzi di Advance Sim – accomunati da alcuni punti fermi condivisi: in primo luogo la presa d’atto che l’attuale modello economico produce diseguaglianze enormi; «L’1% della popolazione possiede oggi il 46% della ricchezza mondiale» ha ricordato Roberto Carulli, capo ufficio analisi e negoziazione dell’Apsa (l’Amministrazione del patrimonio della sede apostolica).<p> <p><p> <p>Poi la necessità di una riconversione della finanza in termini etici per superare il primato della pura speculazione, la possibilità di sperimentare in questo campo modelli di investimento che tengano conto di alcuni principi come, fra gli altri, il rispetto della vita e dei diritti umani, dei diritti dei lavoratori, la tutela dell’ambiente, il riconoscimento del valore sociale di un’impresa, la capacità di coniugare il profitto all’utile comune, la condivisione. In questa direzione si è mossa, per esempio, la Conferenza episcopale francese affidatasi ad Allianz Global Investors, per sviluppare – in base a determinati parametri etici – un investimento finanziario redditizio nel tempo ma ben contenuto entro determinati principi. È la strada che, per altro verso, sta seguendo lo Ior, l’Istituto per le opere di religione, che ha messo a punto una serie di standard qualitativi ed etici in campo finanziario.<p> <p><p> <p>La scelta dello Ior  <p> <p>A spiegare come si sta muovendo lo Ior in questi anni di cambiamenti e riforme, è stato Giorgio Majorano che ricopre il ruolo di Chief financial officer dell’istituto. In particolare sono state illustrate le linee guida per la gestione finanziaria suddivise in quattro capitoli: i criteri etici, l’oculatezza degli investimenti, i limiti operativi, e la salvaguardia del rischio reputazionale. In determinati settori si evitano investimenti e in particolare in quelli del tabacco, del gioco d’azzardo, dell’intrattenimento per adulti, delle armi, dell’energia nucleare, del settore farmaceutico, laddove sussistono regimi oppressivi, e nei progetti che non tutelano i diritti umani. Vengono invece favoriti gli investimenti «in iniziative che promuovono la salvaguardia dell’ambiente, lo sviluppo sociale, l’aiuto alle fasce disagiate della popolazione». Il portafoglio dello Ior è costituito essenzialmente da obbligazioni, almeno il 60% di titoli di Stato, mentre non sono consentiti investimenti nei «prodotti derivati».<p> <p><p> <p>Majorano ha spiegato come negli ultimi anni la finanza sia cambiata in modo radicale in ambiti importanti come l’antiriciclaggio, e come in base a questa evoluzione anche lo Ior si sia adeguato. Fra l’altro è stato costituito un dipartimento di risk management e sono stati definiti parametri di salvaguardia approvati dal Consiglio di sovrintendenza. Così ora l’istituto vaticano ha rapporti solo con banche di standing primario, cioè più che sicure, mentre vi sono diversi “filtri” per valutare le società sulle quali si va a investire; c’è, fra le altre cose, una griglia di tre criteri dei quali bisogna tenere conto: si valuta infatti la governance, l’impatto sociale e quello climatico. La messa a punto dei filtri di valutazione è diventata operativa quest’anno.<p> <p><p> <p>Meglio Keynes dei monetaristi  <p> <p>«Il magistero della Chiesa è maggiormente in linea con l’impostazione teorica classico-keynesiana dove prevale la visione di una finanza funzionale rispetto all’economia, contrariamente a quella neoclassica-monetarista dove prevale la visione di una finanza fine a sé stessa». È quanto ha spiegato Carulli, dell’Apsa, delineando a sua volta i principi di un’etica cristiana rispetto al mondo della finanza. Fra i principi etici cui fare riferimento, Carulli ha elencato anche l’esclusione di investimenti in società che fanno ricerca sulle cellule staminali embrionali, in aziende che praticano l’aborto, in quelle che producono alcol o sfruttano il lavoro minorile. Quindi ha riaffermato i principi essenziali della Dottrina sociale della Chiesa in base ai quali i criteri guida per la crescita di una società sono: la centralità dell’uomo, la dignità, responsabilità e libertà della persona, la destinazione comune dei beni economici e diritto di proprietà, giustizia e verità. E appunto secondo questi stessi criteri di investimento finanziario e amministrazione etica dei beni si muove la stessa Apsa che, negli ultimi anni, ha seguito anch’essa gli altri enti e organismi vaticani sulla strada della massima trasparenza nella gestione delle risorse e della modernizzazione del sistema, applicando gli standard stabiliti a livello internazionale. <p> <p><p> <p>Come si fa a definire ciò che è etico? Si è chiesto da parte sua il cardinale Francesco Coccopalmerio, presidente del Pontificio Consiglio per i Testi legislativi. Bisogna guardare, ha detto, ai «beni vitali come la vita, l’integrità corporea, la libertà, la salute». Poi «ci sono dei beni personali indispensabili, fra questi il cibo, l’acqua, le medicine». Di conseguenza «il discorso etico si fonda su questo: ogni attività umana è etica nella misura in cui protegge e promuove i beni vitali». Tuttavia c’è un altro elemento di non facile definizione, ovvero come si stabilisce che certi beni sono vitali? Per capire questo, ha detto il cardinale, bisogna guardare alla persona.<p> <p><p> <p>Vladi Lumina, membro della commissione per le attività del settore sanitario delle persone giuridiche pubbliche della Chiesa, ha compiuto un ragionamento sullo stato dell’economia a livello globale rilevando come oggi molti aspetti del capitalismo siano in crisi profonda, tanto da indurre un ripensamento del modello economico generale. Su questo fronte ha osservato, le religioni possono fare molto perché esiste un nocciolo di valori e principi comuni, come la centralità della persona. «Credo - ha detto Lumina - che possiamo essere tutti d’accordo nel vedere come il capitale ed il capitalismo attuali siano ben diversi da quelli otto-novecenteschi nel senso che, come ben dimostrato dalla crisi Lehman Brothers dal 2008 ad oggi, il capitale che sostiene tutto il sistema è di fatto pubblico ed il conseguente rischio di perdite è quindi collettivizzato mentre gli utili e le ricchezze restano nelle mani di quelli che hanno potuto utilizzare le giuste leve finanziarie e relazionali, a volte anche costituendosi semplicemente mediatori nella redistribuzione delle risorse pubbliche» . <p> <p><p> <p>«Se noi provassimo a smontare – ha aggiunto - il sistema degli interessi e di alcune rendite e soprattutto modificassimo il sistema di accesso al capitale stesso, avremmo di fatto creato un sistema partecipativo e comunitario». Discorso analogo si può fare per la sanità cattolica che vive in Italia una situazione di crisi, ma che potrebbe essere in grado di ricostruire un’alternativa economica e sociale (un ecosistema) partendo dalla centralità della persona. In generale, il welfare gestito da strutture cattoliche a livello mondiale, costituisce una forza enorme, tale da poter produrre, potenzialmente, cambiamenti importanti a livello globale e influenzare il sistema finanziario.<p> <p><p> <p>Due tavole rotonde hanno poi completato i lavori, la prima dedicata al mondo dell’assistenza sanitaria integrativa e del welfare, e la seconda sull’etica e la gestione finanziaria. Alla prima hanno preso parte Anna Maria Trovò, vice presidente del Fondo San. Arti, che è intervenuta sul tema: l’esperienza dei fondi sanitari integrativi nati per iniziativa delle parti sociali; quindi Michele Carpinetti, presidente Cassa QuAS, che ha parlato del welfare contrattuale, del ruolo delle parti sociali e della mission no profit della Cassa sanitaria Quas. Infine Mario Mantovani, vice presidente di Manageritalia, ha toccato il tema del ruolo sociale della rappresentanza. <p> <p><p> <p>Su etica e finanza hanno preso la parola Simone Esposito, product specialist, SRI and Impact Investing di Selectra Management Company SA. Esposito ha descritto le origini della finanza etica fino alle ultime innovazioni di mercato. Dopo di lui Isabel Reuss, SRI Senior Portfolio Manager - European Equities – di Allianz Global Investors, ha descritto l’approccio etico agli investimenti di Allianz e ha parlato del rapporto stabilito con la Conferenza episcopale francese; quest’ultima ha chiesto di individuare un gerarchia di investimenti etici possibili dopo aver fornito alcuni principi cui fare riferimento; il che ha indotto Allianz a costruire un modello di investimento “su misura” – eticamente compatibile con il rispetto dei diritti umani, dell’ambiente ecc. - che ha avuto un rendimento positivo, la prova che l’etica non è alternativa al profitto. A chiudere i lavori Luigi Pagani di JC Capital opportunity fund che ha parlato dei crediti sanitari. <p> <p> <p> <p> <p> <p><p> <p> <p><p> <p>", "time": "2017-04-27T18:27:11+01:00", "type": "vaticaninsider"}
{"title": "Terra, casa, lavoro: la dottrina sociale di Papa Francesco ", "url": "https://www.lastampa.it/2017/10/03/vaticaninsider/terra-casa-lavoro-la-dottrina-sociale-di-papa-francesco-fXmFXSzcpgEmh0GTrvXYBK/pagina.html", "review": "", "content": "<p> <p>Nonostante i tentativi per ridurli a eventi «folcloristici» o usarli per dipingere Bergoglio come un «bolscevico in tonaca bianca», i tre discorsi rivolti da Francesco ai Movimenti popolari negli incontri a Roma nel 2014, Santa Cruz nel 2015, e ancora Roma nel 2016 - ora raccolti nel libro dal titolo “Terra, casa, lavoro” - davvero aiutano a capire la visione post occidentale e mondialista del Pontefice. Con una sottolineatura doverosa: Bergoglio non è contro il mercato. Lo critica se non produce occupazione e non riduce le diseguaglianze. Una posizione già chiara negli strali contro l’«economia dell’esclusione e dell’inequità» presenti nella Evangelii Gaudium. Nei fatti, l’obiettivo di Francesco - detto con La Bella - è di «mettere fine allo storico divorzio tra etica ed economia, riconoscendo l’immoralità dell’attività economica quando questa si riduce unicamente all’idea che “business is business”». E forse, vorrebbe fare ancor di più. Per questo non ha esitato a schierarsi accanto ai poveri meno rassegnati ponendoli con lui sotto i riflettori del mondo, esortandoli ad entrare in politica per cambiare le sorti di un «mondo assurdo» minato dalla mancata ridistribuzione economica e dall’ingiusta ripartizione delle risorse. <p> <p><p> <p>Letti insieme i tre testi bergogliani qui presentati (sui quali i media non hanno molto insistito), si avvicinano ad una sorta di manifesto tipo Rerum Novarum del XXI secolo, con più d’una differenza. Una in particolare: sono forse più i Movimenti oggi a sentirsi rappresentati da Papa Francesco (più che viceversa), spingendolo a svolte più radicali nella Dottrina sociale cattolica e, tra l’altro, senza fare della fede un requisito per partecipare a questi tipi di aggregazioni e incontri. In realtà, il Papa si propone come collettore (non rappresentante) di questi movimenti che operano da anni in diversi contesti, tantomeno li vuole “confessionalizzare”, ma accompagnare nei tratti di cammino dove crede di dover far sentire la sua presenza. Certo, dopo il balzo in avanti da lui voluto, le relazioni tra Chiesa e movimenti sociali non stanno in fondo all’agenda romana. Inoltre è stato del tutto superato ogni paradigma che sanciva la naturalità della proprietà privata: «L’equa distribuzione dei frutti della terra e del lavoro umano non è semplice filantropia. […] È un comandamento, perché la destinazione universale dei beni non è un ornamento discorsivo della Dottrina sociale della Chiesa, ma una realtà antecedente alla proprietà privata». Così Papa Francesco nel secondo dei tre discorsi imbevuti del suo “pensiero politico”, retroterra compreso - quello che affonda nella teologia del popolo - dove il popolo viene identificato come un unico soggetto collettivo, che si struttura da una cultura comune, condivide lo stesso disegno, preferendo la «mobilitazione popolare» alla «lotta di classe».<p> <p><p> <p>Qualcuno ricorderà il primo incontro del 2014, con precari, famiglie senza tetto, contadini senza terra, lavavetri, rigattieri, riuniti a discutere di diritti per la costruzione di un programma sociale planetario e tutto con la regia vaticana (Pontificio Consiglio della Giustizia e della Pace e Pontificia Accademia delle Science Sociali), con l’impegno del Papa e di figure come il cardinale Peter Appiah Turkson, monsignor Marcelo Sanchez Sorondo, l’avvocato Juan Grabois, guida della Confederación de Trabajadores de la Economía popular. In quell’occasione il Papa approfondì il significato dell’opzione preferenziale per i poveri, dilatandola, oltre la solidarietà, al loro riconoscimento come soggetti sociali e politici, operando una rivisitazione della Dottrina sociale della Chiesa. Il riferimento era alla piattaforma lanciata dal primo Encuentro Mundial de Movimientos Populares (EMMP): un “progetto ponte” fondato su quelle che Bergoglio ha definito le «3 T: Tierra, Techo, Trabajo». <p> <p><p> <p>Nel luglio dell’anno dopo in Bolivia i partecipanti da quaranta Paesi -con parecchi vescovi tra i relatori delle plenarie - proposero di passare alla traduzione concreta dei principi e nel 2016 – dal 2 al 5 novembre in Vaticano - si individuarono traguardi precisi: lo stop alla privatizzazione dell’acqua; la difesa della sovranità alimentare; il salario sociale universale; l’inviolabilità della casa familiare; la creazione di una rete di mobilitazione contro i casi d’ingiustizia e persecuzione in qualsiasi paese del mondo. Obiettivi irraggiungibili? Destinati a fallire perché ancora troppo generici o la loro difficile declinazione politica specie negli States di Trump e in Europa?<p> <p><p> <p>A ben vedere, proprio in questo terzo incontro, svoltosi tra il Pontificio Collegio Mater Ecclesiae e l’Aula Paolo VI si è entrati nel vivo di situazioni aperte. Ad esempio la coordinatrice del Sindicato Único dos Trabalhadores em Educação de Minas Gerais, Beatriz Cerqueira, ha portato l’esempio del Brasile dove l’ultima crisi avrebbe confermato che il capitalismo non ha bisogno della democrazia ogni qualvolta questa non si pone al suo servizio. Parole simili a quelle di don Luigi Ciotti dell’associazione “Libera” e dell’attivista indiana Vandana Shiva, che ha correlato la crisi democratica a quella ecologica. Altre riunioni hanno invece affrontato il dramma dei migranti (anche in correlazione agli effetti di lunga durata del colonialismo); le battaglie in corso dei Sioux (specie in Nord Dakota contro l’oleodotto destinato ad attraversarne la riserva); le migrazioni forzate in Medio Oriente (con riferimento specifico alle vicende curda e palestinese), ecc. Insomma un allargamento dello spettro tematico e delle organizzazioni coinvolte (e con una maggiore partecipazione italiana), ma - osserva Santagata - «il vero salto di qualità è stato compiuto nella definizione del progetto dei Movimenti con la decisione di dare vita a reti su scala continentale». <p> <p><p> <p>Un progetto alto, ambizioso, non esente da rischi. Anzi. Secondo Santagata - che tra le sue fonti cita Vittorio Agnoletto- «nell’ultimo incontro in Vaticano si sono levate critiche nei confronti di tale proposta di strutturazione per reti che, a suo giudizio, rischia di dare vita a una serie di “scatole vuote” in concorrenza con l’organizzazione del Forum Sociale Mondiale (FSM)», mentre «una sostanziale convergenza si è registrata invece attorno al documento presentato alle autorità nazionali “a Papa Francesco, ai popoli e ai nostri paesi”…». Anche qui appelli abbastanza generici, accompagnati però - nero su bianco - da denunce circostanziate di situazioni geopolitiche specifiche, in una progressiva identificazione degli interventi da assumere.<p> <p><p> <p>Così, pur nell’estrema eterogeneità della piattaforma, la presenza di appelli mirati - dalla condanna dell’uso di veleni agricoli prodotti da varie multinazionali al sostegno alla campagna argentina dei lavoratori dell’economia informale per una legge che comprenda il salario sociale complementare, dalla configurazione di una rete di pressione sulle strutture governative e sindacali all’assunzione di un ruolo politico diretto e non solo di mediazione - sta dando adito ora a perplessità. Infatti se Papa Francesco ha già sottolineato due pericoli riguardanti i rapporti tra i movimenti e la politica («il rischio di lasciarsi incasellare e il rischio di lasciarsi corrompere»), la volontà di non farsi inquadrare sulla scena pubblica alza livelli di guardia circa quelle che sono organizzazioni decise a entrare «nella Politica con la maiuscola», pur senza assumere la forma dei partiti. <p> <p><p> <p>Una sfida alta. Forse la più alta e ancora sottovalutata lanciata dal terzo Encuentro Mundial de Movimientos Populares. Secondo Joao Pedro Stédile, leader del Movimento dei Senza terra del Brasile con il terzo discorso il Papa ha inteso valorizzare «un processo di articolazione a livello mondiale che possa condurre, più che a delineare programmi unitari, a sviluppare azioni e mobilitazioni che, a livello internazionale, affrontino realmente i problemi provocati dal capitalismo». La prossima tappa sarà a Caracas ma per la guerra civile l’incontro mondiale previsto questo ottobre slitta- almeno parrebbe - alla prossima primavera. Altre difficoltà potrebbero venire dalla stessa Chiesa dal momento che la scarsa presenza di vescovi e di rappresentanti delle istituzioni cattoliche e dei movimenti ecclesiali italiani è stata letta come un segnale di disagio nei confronti dell’operazione. Ci si chiede: a quale traguardo mira Francesco? Quale sarà l’approdo di quest’onda che dalle periferie del mondo si è riversata in Vaticano per defluire di nuovo, al momento, nelle periferie sottosviluppate? <p> <p><p> <p>Di certo Bergoglio ha deciso di impegnare l’organizzazione religiosa più strutturata del mondo e di coinvolgere le coscienze dei singoli credenti in un progetto che mira sicuramente a incidere in alcune vertenze: acqua pubblica, leggi sul reddito, difesa degli sfratti, ecc. Il «bolscevico in tonaca bianca» - come lo chiamano i detrattori - altro non vorrebbe che far cessare le condizioni infernali in cui vivono milioni di uomini senza futuro, abbattere quello che considera il vero terrorismo, ovvero la tirannia del denaro, che genera quelle che chiama le ragioni «sovrastrutturali» dei terrorismi religiosi ed inocula il germe della paura nelle società più sviluppate e ricche: «C’è un terrorismo di base che deriva dal controllo globale del denaro sulla terra e minaccia l’intera umanità. Di questo […] si alimentano i terrorismi derivati come il narco-terrorismo, il terrorismo di stato e quello che alcuni erroneamente chiamano terrorismo etnico o religioso. Ma nessun popolo, nessuna religione è terrorista!».<p> <p><p> <p>Sono tutti obiettivi su cui i Movimenti riuniti in Vaticano operano da tempo attraverso qualcosa come un centinaio di organizzazioni nazionale di circa una settantina di paesi. Tra loro i coordinamenti dei cartoneros e delle empresas recuperadas, il network della Via Campesina, che da sola connette 148 organizzazioni di contadini, “Libera”, Banca etica, “Noi siamo Chiesa”, gli “Indignados” spagnoli, la Gioventù operaia di Azione Cattolica spagnola, Ehne Bizkaia, il sindacato basco separatista, fino ad alcune sigle sindacali come la brasiliana Central Única dos Trabalhadores, l’United Steelworkers americana.<p> <p><p> <p> Tutti sognatori? Leggendo la ricostruzione di Santagata si ha conferma che il loro “network di partenza” possa essere identificato nel World Social Forum (il già citato FSM), nato nell’incontro mondiale tenutosi nel 2001 in Brasile, a Porto Alegre, riferimento dei movimenti antiglobalizzazione di tutto il mondo dai primi anni Duemila. Intervistato da Santagata, Vittorio Agnoletto, a lungo rappresentante italiano nel Consiglio internazionale del World Social Forum, ricorda qui un primo incontro tra Vaticano e Movimenti sociali il 17 maggio 2002, quando sarebbe stato invitato per discutere con la Caritas internazionale del futuro del “movimento dei movimenti” e questo proprio nel periodo in cui l’organizzazione iniziava a partecipare come osservatrice agli incontri del FSM.<p> <p><p> <p> Altri incontri si sarebbero tenuti, sempre in forma privata, in vista della preparazione del Forum Sociale Europeo di Firenze del 2002 e negli anni a seguire. Tuttavia, nonostante la presenza nell’Encuentro Mundial de Movimientos Populares di esponenti del Consiglio internazionale del World Social Forum , le due reti non sono sovrapponibili. A differenza del più radicale FSM, l’EMMP proponendosi obiettivi più concreti è stato pensato per settori specifici legati ai bisogni dei lavoratori impegnati in economie alternative nelle periferie colpite dal sottosviluppo. Inoltre, secondo Juan Grabois, nell’intervista che correda questo libro «il Forum Sociale Mondiale con il passare degli anni ha tradito la sua essenza per trasformarsi in una sequenza di rituali o di attività turistiche per militanti. Ong con programmi non sempre cristallini e ammantate di una falsa democraticità hanno finito per prendere il sopravvento…». <p> <p><p> <p>Registrato questo giudizio, non si può comunque ignorare che anche all’Incontro mondiale dei Movimenti popolari non vengono risparmiate altri tipi di critiche, specie da ambienti interni alla Chiesa: come il ricorso a scelte che implichino l’adozione di pratiche configurabili come reati in alcuni Stati o generatrici di conflitti, o la distanza dalle posizioni cattoliche su temi come l’aborto o i diritti degli omosessuali. «Contraddizioni», risponde qui Grabois a Santagata, che «non condizionano troppo i lavori degli Incontri, poiché essi sono incentrati su tematiche specifiche legate alla lotta per la Terra, la Casa e il Lavoro». Contraddizioni difficili da cancellare in quella Chiesa “incidentata” che Bergoglio preferisce a quella chiusa in sacrestia.<p> <p><p> <p>“Terra, casa, lavoro” a cura di Alessandro Santagata, con prefazione di Gianni La Bella. In uscita il 5 ottobre con “Il manifesto”, poi in libreria con l’editore Ponte alle Grazie, pp. 176, euro 12 <p> <p> <p> <p> <p> <p><p> <p> <p><p> <p>", "time": "2017-10-03T15:13:42+01:00", "type": "vaticaninsider"}
{"title": "“Chi licenzia e sposta aziende è uno speculatore” ", "url": "https://www.lastampa.it/2017/05/27/vaticaninsider/chi-licenzia-e-sposta-aziende-uno-speculatore-2thqsNCcQnlAjvuPOxxSCK/pagina.html", "review": "", "content": "<p> <p>Chi licenzia e delocalizza per fare più profitto non è un buon imprenditore, anzi non è un imprenditore ma è uno speculatore. Lo ha detto Francesco nel suo primo incontro a Genova, in un padiglione dell’Ilva. I dipendenti dell’Ilva sono oggi 1550 - erano più di tremila fino a pochi anni fa – e circa 400 sono in cassa integrazione. La sfida che il settore siderurgico ha di fronte è quella di mantenere e conquistare nuove quote di mercato, rendendo però compatibile la produzione d’acciaio con l’ambiente. Su questo si stanno ottenendo risultati. La chiusura di cokeria e altoforno ha reso la produzione sostenibile dal punto di vista ambientale. Servono però investimenti sono tuttavia necessari per completare la fase di bonifica.<p> <p>  L’imprenditore Ferdinando Garrè del Distretto Riparazioni Navali ha chiesto una parola «che ci conforti e ci incoraggi di fronte agli ostacoli in cui ogni giorno noi imprenditori ci imbattiamo». <p> <p><p> <p>«È la prima volta che vengo a Genova ed essere così vicino al porto mi ricorda da dove è uscito il mio papà e questo mi dà emozione, una grande emozione, grazie dell’accoglienza vostra. Io conoscevo le domande, ho voluto pensarle bene per rispondere bene perché oggi il lavoro è a rischio, è un mondo dove il lavoro non si considera con la dignità che ha e che dà. Faccio una premessa: il mondo del lavoro è una priorità umana! E pertanto è una priorità cristiana, nostra. È anche una priorità del Papa perché è quel primo comando che Dio ha dato ad Adamo, va’ e fa crescere, lavora la terra, dominala. C’è sempre stata un’amicizia tra la Chiesa e il lavoro, a partire da Gesù, dove c’è un lavoratore lì c’è l’interesse e lo sguardo d’amore della Chiesa. Dalla domanda emergono le tipiche virtù dell’imprenditore. La creatività, l’amore per la propria impresa, la passione e l’orgoglio per l’opera delle mani e dell’intelligenza sue e dei lavoratori. Non c’è buona economia senza un buon imprenditore, senza la vostra capacità di creare lavoro, prodotti. Nelle sue parole si sente anche la stima per la città, per la sua economia, per la qualità delle persone, dei lavoratori e anche per l’ambiente, il mare». <p> <p><p> <p>«È importante riconoscere le virtù dei lavoratori e delle lavoratrici. Il loro bisogno è il bisogno di fare il lavoro bene perché il lavoro va fatto bene. A volte si pensa che un lavoratore lavori bene solo perché è pagato: questa è una grave disistima dei lavoratori e del lavoro perché nega la dignità del lavoro che inizia proprio nel lavorare bene per dignità, per onore. Il vero imprenditore - cercherò di farne il profilo - conosce i suoi lavoratori perché lavora accanto a loro, lavora con loro. Non dimentichiamo che l’imprenditore deve essere prima di tutto un lavoratore! Se lui non ha questa esperienza della dignità del lavoro non sarà un buon imprenditore. Condivide le fatiche dei lavoratori e condivide le gioie del lavoro, del risolvere insieme i problemi, del creare qualcosa insieme. Quando deve licenziare qualcuno, è sempre una scelta dolorosa e non lo farebbe se lo potesse». <p> <p><p> <p>«Nessun buon imprenditore ama licenziare la sua gente! Chi pensa di risolvere il problema della sua impresa licenziando gente non è un buon imprenditore, è un commerciante. Oggi vende la sua gente, domani vende la dignità propria. Si soffre sempre, e qualche volta da questa sofferenza nascono buone idee per evitare il licenziamento. Ricordo quasi un anno fa, alla messa a Santa Marta si è avvicinato un uomo che piangeva: “Sono venuto a chiedere la grazia, io sono al limite e devo fare una dichiarazione di fallimento. Questo significherebbe licenziare una sessantina di lavoratori, e non voglio, perché sento che licenzio me stesso!” E quell’uomo piangeva, era un bravo imprenditore. Lodava e pregava per la sua gente, perché era sua! “È la mia famiglia”. Una malattia dell’economia è la progressiva trasformazione degli imprenditori in speculatori. L’imprenditore non va assolutamente confuso con lo speculatore, sono due tipi diversi. Lo speculatore è una figura simile a quella che Gesù nel Vangelo chiama mercenario, per contrapporlo al buon pastore. Vede azienda e lavoratori solo come mezzi per fare profitto, usa azienda e lavoratori per fare profitto, non li ama. Licenziare, chiudere, spostare l’azienda non gli creano alcun problema, perché lo speculatore usa, strumentalizza, mangia persone e mezzi per il suo profitto. Quando l’economia è abitata da buoni imprenditori le imprese sono amiche della gente. Quando passa nelle mani degli speculatori, tutto si rovina. È una economia senza volti, astratta. Dietro le decisioni dello speculatore non ci sino persone, e quindi non si vedono le persone da licenziare e tagliare». <p> <p><p> <p><p> <p>  <p> <p> <p> <p> <p><p> <p> <p><p> <p>", "time": "2017-05-27T17:00:00+01:00", "type": "vaticaninsider"}
{"title": "“Dalla Dottrina sociale e dal magistero del Papa indicazioni concrete per economia e finanzaˮ ", "url": "https://www.lastampa.it/2018/04/28/vaticaninsider/dalla-dottrina-sociale-e-dal-magistero-del-papa-indicazioni-concrete-per-economia-e-finanza-nAs4Wpp4SCnNviAzF6quRL/pagina.html", "review": "", "content": "<p> <p>Una Fondazione che prende il nome dall’enciclica di Pio XI “Quadragesimo anno” e si dedicherà alla creazione di un sistema di certificazione degli investimenti in accordo con la dottrina sociale della Chiesa: è questo il progetto che viene presentato il prossimo 3 maggio alla Pontificia Università Lateranense, nel corso di un convegno intitolato «Investire per il bene comune. Il “rating cattolico” degli investimenti», organizzato da Valore srl in collaborazione con Vatican Insider e con Core Values (per informazioni: info@valoresrl.it). <p> <p><p> <p>«In primo luogo ciò che ferisce gli occhi è che ai nostri tempi non vi è solo concentrazione della ricchezza, ma l’accumularsi altresì di una potenza enorme, di una dispotica padronanza dell’economia in mano di pochi, e questi sovente neppure proprietari, ma solo depositari e amministratori del capitale, di cui essi però dispongono a loro grado e piacimento. Questo potere diviene più che mai dispotico in quelli che, tenendo in pugno il danaro, la fanno da padroni; onde sono in qualche modo i distributori del sangue stesso, di cui vive l’organismo economico, e hanno in mano, per così dire, l’anima dell’economia, sicché nessuno, contro la loro volontà, potrebbe nemmeno respirare». Sono le parole dell’enciclica Quadragesimo anno, il documento di Pio XI scritto nel 1931, dopo la crisi di Wall Street. Papa Ratti, in questo testo dimenticato, osservava profeticamente che «una tale concentrazione di forze e di potere, che è quasi la nota specifica della economia contemporanea, è il frutto naturale di quella sfrenata libertà di concorrenza che lascia sopravvivere solo i più forti, cioè, spesso i più violenti nella lotta e i meno curanti della coscienza».<p> <p><p> <p>Queste parole, rilette a distanza di quasi novant’anni mostrano un’eccezionale carica profetica. Il Pontefice aveva infatti indicato i processi di trasformazione dell’economia e della finanza allora in atto, le cui conseguenze sono oggi sotto gli occhi di tutti. Anche i Pontefici successori di Pio XI hanno affrontato nelle loro encicliche temi sociali e oggi Papa Francesco, con il suo magistero sociale, sta riscoprendo pagine dimenticate della Dottrina Sociale della Chiesa (DSC). Fin dagli inizi del suo pontificato, con l’esortazione Evangelii gaudium, ha posto il problema di un’economia «che uccide» suggerendo un cambio di passo strutturale. <p> <p><p> <p>Prendendo sul serio queste sue indicazioni, con l’incoraggiamento dello stesso Pontefice, è stato costituito nelle scorse settimane il Comitato Promotore che farà presto nascere la Fondazione “Quadragesimo annoˮ, organo senza fini di lucro, la quale - grazie al contributo di accademici, esperti, studiosi di varie discipline e professionisti provenienti da tutto il mondo – contribuirà all’elaborazione di percorsi operativi per «eliminare le cause strutturali delle disfunzioni dell’economia mondiale» e per «puntare a cambiare le regole del gioco del sistema economico-sociale», ripensando i modelli di sviluppo secondo gli insegnamenti della Dottrina Sociale della Chiesa e il magistero di Papa Francesco. La principale finalità della Fondazione, come ha sintetizzato il cardinale Segretario di Stato Pietro Parolin in una lettera datata 5 novembre 2017, è quella di «cercare di tradurre i contenuti della Dottrina Sociale della Chiesa in indicazioni concrete per il mondo della finanza». <p> <p><p> <p>All’iniziativa - e al lavoro che si propone - hanno già dato la loro adesione, oltre ad alcune banche ed istituzioni finanziarie, lo statunitense Jeffrey Sachs, direttore dell’Earth Institute alla Columbia University; gli accademici ed economisti italiani Stefano Zamagni, docente di Economia politica all’Università di Bologna; Leonardo Becchetti, docente di Economia politica presso l’Università di Roma Tor Vergata; Mauro Magatti, docente di Sociologia generale all’Università Cattolica di Milano. Il presidente onorario del comitato e della futura Fondazione è il cardinale Antonio Maria Vegliò, già nunzio apostolico e presidente del Pontificio Consiglio per i migranti. Mentre dal mondo delle Banche di credito cooperativo ha aderito il direttore generale di Federcasse, Sergio Gatti.<p> <p><p> <p>L’idea che sta alla base del progetto - informano i promotori - è di «prendere sul serio le indicazioni della Dottrina Sociale della Chiesa, del magistero di Francesco e la sua richiesta di ripensare il sistema economico-finanziario. Non si può far finta di non vedere, infatti, come l’attuale sistema economico sia ormai assai poco “liberaleˮ, dato che le leve del potere sono sempre più riconducibili a poche persone. Allo stesso tempo l’accesso al credito è garantito soltanto a chi molto già ha, rendendo difficile e spesso impossibile l’avere denaro in prestito per chi non ha». Come tradurre le parole della Dottrina Sociale in indicazioni concrete riguardo - ad esempio - agli investimenti finanziari? Come incidere nel sistema proponendo percorsi a quanti desiderano investire tenendo presenti l’etica e un sistema di valori che derivano dalla visione cristiana della realtà? Quali indicazioni dare per aiutare la trasformazione del sistema economico favorendo le buone prassi, la sostenibilità, l’impatto sociale?<p> <p><p> <p>A queste domande si propone di dare risposta il lavoro della Fondazione, «scendendo molto nel concreto, con valutazioni che riguardano l’aderenza o meno delle varie iniziative finanziarie, economiche, del mondo del lavoro, ai principi della Dottrina Sociale. L’impresa non è semplice - riconoscono i promotori dell’iniziativa - perché è più facile enunciare i principi che tradurli nella realtà, ma si cercherà di farlo, consapevoli della difficoltà, con la grazia di Dio e la collaborazione di tutti».<p> <p><p> <p>La Fondazione “Quadragesimo annoˮ si propone dunque di diventare «un punto di riferimento per tutti coloro che investono e operano nel mondo economico, e intendono agire tenendo presenti la Dottrina Sociale e il magistero del Papa arrivando a creare un vero e proprio sistema di certificazione conforme alla Dottrina Sociale della Chiesa (DSC compliant) rivolto al sistema finanziario ed economico in generale». <p> <p><p> <p>I promotori sono convinti che un iniziale risultato «possa essere ottenuto mettendo a tema questa esigenza, che fino ad oggi non ha trovato adeguate risposte, costituendosi come punto di riferimento per il mondo cattolico a partire da tutte le organizzazioni sociali e finanziarie ed economiche che vedono nella Dottrina Sociale della Chiesa un suo riferimento ed un valore da preservare e fare crescere». Per questo una speciale sezione di Vatican Insider, il sito web della Stampa dedicato all’informazione religiosa, sarà utilizzata come forum permanente di discussione dei risultati della Fondazione, di presentazione delle iniziative più interessanti che si muovono nella galassia della finanza etica e mutualistica, e dell’economia sociale, cercando al tempo stesso di promuovere l’incontro e il dibattito tra credenti e non credenti che operano nell’ambito economico-finanziario.<p> <p> <p> <p> <p> <p><p> <p> <p><p> <p>", "time": "2018-04-28T06:00:00+01:00", "type": "vaticaninsider"}
{"title": "Papa Francesco e la politica: il denaro non governi ", "url": "https://www.lastampa.it/2018/02/10/vaticaninsider/papa-francesco-e-la-politica-il-denaro-non-governi-1SlzHqype2kialSeJitf9O/pagina.html", "review": "", "content": "<p> <p>Con il suo gusto del paradosso, Massimo D’Alema ha definito Papa Francesco «il miglior leader della sinistra», in qualche modo certificando così i sospetti di quei conservatori (non solo cattolici) che al successore di Pietro rimproverano la «troppa politica» e apertamente lo accusano di populismo, terzomondismo, anti-capitalismo. Nel mondo mediatico che tutto banalizza, si è imposto il cliché del pontefice poco concentrato sui dogmi di fede e molto più dedito alla contestazione dei mali terreni. In pochi fanno lo sforzo di intendere e approfondire ciò che davvero il papa sostiene. Tra i personaggi più iconici del nostro tempo, Francesco è anche paradossalmente uno dei meno conosciuti.<p> <p><p> <p>Prova a colmare la lacuna una ricerca che sarà in libreria da martedì 13 febbraio, pubblicata da Piemme per le firme di Pier Paolo Saleri, analista politico, e di Andrea Tornielli, vaticanista della Stampa che di Jorge Mario Bergoglio uomo e pontefice ha una conoscenza reale. Quattro anni di encicliche e discorsi vengono messi sotto la lente, catalogati per grandi temi, scavati alla ricerca del filo conduttore. Il tratto comune è rappresentato da una critica implacabile dell’avidità fatta sistema. L’unica forza che oggi sembra governare il mondo è la ricerca smodata del profitto, cosicché qualunque manifestazione umana viene soggiogata al «dio denaro». Il potere della ricchezza sfugge a ogni regola e, nel suo espandersi fuori controllo, determina ingiustizie che è diventato impossibile non vedere. Miliardi di esseri umani gettati nella miseria per l’egoismo di pochi. Un ecosistema depauperato dallo sfruttamento selvaggio delle risorse. La pace minata in radice dai mercanti di armi sempre più distruttive. I popoli culturalmente colonizzati dal «pensiero unico» liberista e individualista. All’origine di questi mali, secondo Bergoglio, c’è sempre la tirannia del capitale.<p> <p><p> <p>Però poi, avanzando nella lettura, si scopre che papa Francesco non è contrario al libero mercato, tantomeno al capitalismo, semmai ai suoi eccessi sotto gli occhi di tutti, soprattutto nell’America Latina (dalla quale proviene) e nel cosiddetto Terzo Mondo. Né guarda con sospetto gli imprenditori, che anzi nei suoi discorsi contrappone in positivo alla speculazione finanziaria, essa sì del tutto indifferente alle sorti di intere comunità. <p> <p><p> <p>Il papa arriva a sostenere che «lavorare bene» è dovere dei dipendenti, non solo in cambio della paga. Distingue tra una globalizzazione «buona», che accresce i legami tra i popoli, e quella «cattiva» pilotata dal «mercatismo» senza scrupoli. Denuncia senza mezzi termini la radice umana della crisi ecologica, concede che è indispensabile rallentare una crescita fondata sulla spoliazione del pianeta, ma «nessuno vuole tornare all’epoca delle caverne», precisa il papa. Se il nemico viene additato nella «superbia del dominare, del possedere, del manipolare, dello sfruttare» il creato, l’alleato non può essere l’ambientalismo ideologico che vede nell’uomo la causa di ogni male e teorizza come rimedio la denatalità. Sbagliano gli animalisti a equiparare tutti gli esseri viventi, negandone le gerarchie. E Francesco, al quale i tradizionalisti rimproverano di non condannare abbastanza i gay, rimane comunque contrario alla teoria del gender.<p> <p><p> <p>Ricapitolando: il papa vuole giustizia sociale ma non è marxista; contesta il liberismo selvaggio senza essere «no global»; teme per l’ambiente, eppure sarebbe improprio definirlo ambientalista; è vicino ai gay in quanto persone, rifiutando comunque di farne un modello; partecipa alla modernità, però in antitesi al «pensiero unico» di matrice individualista. Con la sinistra che ha in mente D’Alema, per capirci, la parentela è zero. Semmai, spiegano Tornielli e Saleri, i riferimenti culturali di questo pontificato vanno cercati là dove è più logico trovarli: nel magistero della Chiesa e nella sua dottrina sociale che ebbe origine con Leone XIII (la Rerum Novarum, 1891) e ciascun successore arricchì nello spirito dei tempi. La polemica vaticana contro l’economia del profitto è antica, tanto che già nel 1949 Giovanni Spadolini coniò la definizione fortunata di «Papato socialista».<p> <p><p> <p>Francesco non fa eccezione. Nel suo magistero, semmai, si coglie una contestazione del sistema più strutturale, espressa con una indignazione maggiormente esplicita rispetto ai predecessori. Con uno slancio che lo porta a ribaltare il luogo comune della «cristiana rassegnazione» dinanzi alle storture del mondo. Una visione cristiana, sostiene Bergoglio, non può essere mai passiva e rassegnata. Da qui il «dovere» per un cattolico di fare politica. Questo dovere di testimoniare le proprie idee sussiste sebbene in Italia non ci sia più un solo partito di chiara matrice religiosa. Anzi, secondo la visione di papa Francesco, proprio per questo e a maggior ragione.<p> <p><p> <p><p><p><p><p><p> <p>La copertina del libro «Il denaro non governa. Politica, economia e ambiente nel pensiero sociale di Papa Francesco», di Andrea Tornielli e Pier Paolo Saleri, Piemme, 2018 <p> <p><p> <p><p> <p>Questo articolo è stato pubblicato nell’edizione di questa settimana di Tuttolibri, inserto del quotidiano La Stampa  <p> <p><p> <p> <p> <p> <p> <p><p> <p> <p><p> <p>", "time": "2018-02-10T14:23:40+01:00", "type": "vaticaninsider"}
{"title": "Vaticano, Mistò: “La riforma dell’economia va avanti” ", "url": "https://www.lastampa.it/2018/05/03/vaticaninsider/vaticano-mist-la-riforma-delleconomia-va-avanti-OlrdluhCSygvSUl4lx9xsI/pagina.html", "review": "", "content": "<p> <p>È in atto e non si ferma. La riforma economica vaticana voluta dal Papa ha dovuto affrontare «scosse» inevitabili dopo un «sisma», ma procede. Senza dubbi sugli obiettivi e senza soste. Lo assicura monsignor Luigi Mistò, coordinatore ad interim della Segreteria per l’Economia. Il presule interviene oggi, 3 maggio 2018, alla presentazione della Fondazione Quadragesimo, che si svolge alla Pontificia Università Lateranense con un convegno sul tema «Investire per il bene comune. Il “rating cattolico” degli investimenti» , organizzato da Valore Srl, Vatican Insider e Core Values.<p> <p><p> <p>La Fondazione è un nuovo soggetto dedicato alla certificazione degli investimenti in accordo con la Dottrina sociale della Chiesa. Con questo nuovo ente - che prende il nome dall’Enciclica di Pio XI scritta nel 1931, dopo la crisi di Wall Street e la «grande depressione» - si potrà arrivare al «rating cattolico» degli investimenti, basato appunto sulla Dottrina sociale ecclesiastica e sul magistero del Papa. Tra gli esperti che hanno già aderito, oltre ad alcune banche e istituzioni finanziarie, ci sono: lo statunitense Jeffrey Sachs, direttore dell’Earth Institute alla Columbia University; gli accademici ed economisti italiani Stefano Zamagni, docente di Economia politica all’Università di Bologna; Leonardo Becchetti, docente di Economia politica presso l’Università di Roma Tor Vergata; Mauro Magatt i, docente di Sociologia generale all’Università cattolica di Milano. <p> <p><p> <p>Il presidente onorario del comitato e della futura Fondazione è il cardinale Antonio Maria Vegliò, già nunzio apostolico e presidente del Pontificio Consiglio per i Migranti. Mentre dal mondo delle banche di credito cooperativo ha aderito il direttore generale di Federcasse, Sergio Gatti.<p> <p><p> <p>Non si può «far finta di non vedere - affermano i promotori - come l’attuale sistema economico sia ormai assai poco “liberaleˮ, dato che le leve del potere sono sempre più riconducibili a poche persone. Allo stesso tempo l’accesso al credito è garantito solo a chi molto già ha, rendendo difficile e spesso impossibile l’avere denaro in prestito per chi non ha». Ecco che la Fondazione si propone di diventare «un punto di riferimento per tutti coloro che investono e operano nel mondo economico, arrivando a creare un vero e proprio sistema di certificazione conforme alla Dottrina sociale della Chiesa (Dsc compliant) rivolto al sistema finanziario ed economico in generale».<p> <p><p> <p>E la Fondazione ha il sostegno della Segreteria per l’Economia, come assicura Mistò nel suo intervento. Il prelato dapprima spiega che il Dicastero ha affrontato «movimenti di assestamento», che sono normali «dopo un terremoto»: sono «inevitabili infatti le scosse di assestamento, e qui in Vaticano abbiamo avuto un terremoto dal punto di vista della situazione economico-finanziaria della Santa Sede». Ma questo «non vuol dire che la riforma che Papa Francesco ha voluto e continua a volere non sia in atto e non vada avanti: procede con modalità un po’ diverse da quelle utilizzate agli inizi, però va avanti». <p> <p><p> <p>La riforma «continua e deve continuare per raggiungere i risultati prefissati, e un’iniziativa come la Fondazione Quadragesimo anno è molto importante e la guardiamo con interesse». <p> <p><p> <p>Mistò spiega che «la Segreteria per l’Economia ha il compito specifico di sovrintendere con un’attività di controllo e di vigilanza, ma anche di accompagnamento quotidiano gli enti della Santa Sede, e allora è molto importante per noi sapere che c’è una Fondazione che, come ha scritto il cardinale segretario di Stato Pietro Parolin, cerca di tradurre i contenuti della Dottrina sociale della Chiesa in indicazioni concrete per il mondo della finanza». Perciò «guarderemo con molto interesse il vostro lavoro e lo utilizzeremo per essere supportati nel nostro compito di vigilanza e controllo».<p> <p><p> <p>Mistò coglie l’occasione per ricordare due «importanti guadagni che la riforma ha già ottenuto». Il primo è «la cultura del budget: oggi ciascun dicastero nella sua autonomia ha bisogno di risorse, e queste risorse vengono insieme concordate, fissate e poi gestite con estrema attenzione nell’ottica dell’assoluta correttezza e trasparenza. Questa cultura - garantisce - è entrata, accettata e sostenuta in modo convinto da parte di tutti».<p> <p><p> <p>Mistò sottolinea come sia «chiaro che affinché questo possa avvenire c’è bisogno di un accompagnamento quotidiano dei singoli enti, ed è quello che fa la Segreteria per l’Economia». Quella del Dicastero economico è «un’attività di controllo legata allo stile del cosiddetto “bonus poter familias”, e non a quello del controllore che deve marcare stretto e solo severamente mostrare il cartellino giallo o rosso: non è questo il nostro stile di vigilanza ecclesiale». Ecco che «abbiamo bisogno di ottimi strumenti per esercitare questo nostro compito, e in questo senso la Fondazione ci darà un grande aiuto».<p> <p><p> <p>Il secondo traguardo evidenziato può essere definito «“codice appalti”: cioè una regolamentazione che assicuri in modo assoluto tutte le attività di acquisizione da parte degli enti della Santa Sede, a livello di acquisti in generale, in particolare immobiliare ma anche mobiliare e finanziario». E anche per questo ambito «il lavoro della Fondazione ci sarà sicuramente di grande aiuto».<p> <p><p> <p>Vegliò esordisce raccontando che «un mio confratello porporato, a un convegno dedicato alla “economia che uccide” di cui parla nell’esortazione Evangelii gaudium Papa Francesco, tre anni fa disse che la Chiesa cattolica conserva un vero “Quarto segreto di Fatima”: la sua Dottrina sociale. Lo definì così, ovviamente con ironia, non perché la Dottrina sociale della Chiesa sia tenuta sotto chiave in qualche oscuro archivio segreto, ma semplicemente perché quasi nessuno la conosce». <p> <p><p> <p>Il cardinale rimarca: «Le parole forti che oggi il Santo Padre Francesco pronuncia e scrive, le sue parole su “questa economia che uccide” perché non ha più al centro l’uomo, la donna e il lavoro, ma il “dio denaro” idolatrato, non sono affatto una meteora che improvvisamente si presenta davanti a noi». No, le parole di Francesco «s’inseriscono in una tradizione, sono l’ultimo importante tassello di una Dottrina sociale che è purtroppo poco “tradotta” in iniziative concrete».<p> <p><p> <p>Vladi Lumina, commissario della Pontificia Commissione per le attività del settore sanitario delle persone giuridiche pubbliche della Chiesa, illustra il programma della Fondazione, che definisce che «un“ecosistemaˮ basato sulla Dottrina sociale». I lavori si svilupperanno a cominciare da «alcune grandi aree tematiche: il sistema finanziario, il sistema produttivo, la sostenibilità ambientale e il sistema sociale nel suo complesso». <p> <p><p> <p>Il punto principale, «se vogliamo cambiare le regole del gioco come richiesto più volte da Papa Francesco, sta nel modificare quella sorta di “Ponzi Scheme” che è il settore finanziario che di fatto mette gli ultimi nella condizione di rischiare di più per avere molto di meno». Ecco un esempio, un progetto «sul quale stiamo lavorando: un fondo di investimento per risolvere i pignoramenti immobiliari dell’abitazione principale o della prima casa».<p> <p><p> <p>Andrea Tornielli, coordinatore di Vatican Insider, rivela che «è stato per noi confortante e anche sorprendente verificare quanto interesse vi sia attorno a questa iniziativa. Un’iniziativa che non si pone come “confessionale”: siamo infatti convinti che i criteri della Dottrina sociale della Chiesa possano interessare e coinvolgere anche chi non è cattolico o non è credente, ma già opera sulla base di criteri etici e vuole continuare a farlo sempre meglio». <p> <p><p> <p>LEGGI ANCHE - “Dalla Dottrina sociale e dal magistero del Papa indicazioni concrete per economia e finanzaˮ  <p> <p> <p> <p> <p> <p><p> <p> <p><p> <p>", "time": "2018-05-03T22:10:00+01:00", "type": "vaticaninsider"}
{"title": "La Dottrina Sociale della Chiesa, un tesoro da riscoprire (e far fruttare) ", "url": "https://www.lastampa.it/2018/05/04/vaticaninsider/la-dottrina-sociale-della-chiesa-un-tesoro-da-riscoprire-e-far-fruttare-9TLJ1FYfQ8NG8WwniDOk1K/pagina.html", "review": "", "content": "<p> <p>Buongiorno a tutti e grazie per l’invito a essere qui con voi questa mattina. Un mio confratello porporato, a un convegno dedicato all’«economia che uccide» di cui parla nell’esortazione Evangelii gaudium Papa Francesco, tre anni fa disse che la Chiesa cattolica conserva un vero “Quarto segreto di Fatima”: la sua Dottrina sociale. Lo definì così, ovviamente con ironia, non perché la Dottrina sociale della Chiesa sia tenuta sotto chiave in qualche oscuro archivio segreto, ma semplicemente perché quasi nessuno la conosce. Essa non è più considerata un tesoro a cui attingere, un tesoro da “giocare” e – visto che oggi qui si parla di investimenti – da far fruttare. Esiste un prezioso filo rosso che lega gli insegnamenti di Leone XIII, che con l’enciclica Rerum novarum nel 1891, pietra miliare e inizio della Dottrina sociale moderna, che difende i diritti dei lavoratori e tra questi il diritto dei lavoratori di associarsi per difendere i loro diritti.<p> <p><p> <p>Si legge in quel testo: «È chiaro, ed in ciò si accordano tutti, come sia di estrema necessità venir in aiuto senza indugio e con opportuni provvedimenti ai proletari, che per la maggior parte si trovano in assai misere condizioni, indegne dell'uomo. Poiché, soppresse nel secolo passato le corporazioni di arti e mestieri, senza nulla sostituire in loro vece, nel tempo stesso che le istituzioni e le leggi venivano allontanandosi dallo spirito cristiano, avvenne che poco a poco gli operai rimanessero soli e indifesi in balda della cupidigia dei padroni e di una sfrenata concorrenza. Accrebbe il male un'usura divoratrice che, sebbene condannata tante volte dalla Chiesa., continua lo stesso, sotto altro colore, a causa di ingordi speculatori. Si aggiunga il monopolio della produzione e del commercio, tanto che un piccolissimo numero di straricchi hanno imposto all'infinita moltitudine dei proletari un gioco poco meno che servile».<p> <p> <p> <p>Quarant’anni dopo, un altro Successore di Pietro, Papa Pio XI, commemorò il quarantesimo anno della grande enciclica di Leone XIII con un nuovo documento, pubblicato nel 1931, subito dopo il crollo di Wall Street e la Grande depressione. È l’enciclica Quadragesimo anno, ora diventato anche simbolico punto di riferimento per il Comitato promotore di una nuova Fondazione.<p> <p> <p> <p>Nell’enciclica di Papa Ratti leggiamo: «In primo luogo ciò che ferisce gli occhi è che ai nostri tempi non vi è solo concentrazione della ricchezza, ma l'accumularsi altresì di una potenza enorme, di una dispotica padronanza dell'economia in mano di pochi, e questi sovente neppure proprietari, ma solo depositari e amministratori del capitale, di cui essi però dispongono a loro grado e piacimento. Questo potere diviene più che mai dispotico in quelli che, tenendo in pugno il danaro, la fanno da padroni; onde sono in qualche modo i distributori del sangue stesso, di cui vive l'organismo economico, e hanno in mano, per così dire, l'anima dell'economia, sicché nessuno, contro la loro volontà, potrebbe nemmeno respirare». <p> <p> <p> <p>Pio XI, in un altro passo della stessa enciclica, osservava profeticamente che: «Una tale concentrazione di forze e di potere, che è quasi la nota specifica della economia contemporanea, è il frutto naturale di quella sfrenata libertà di concorrenza che lascia sopravvivere solo i più forti, cioè, spesso i più violenti nella lotta e i meno curanti della coscienza».<p> <p> <p> <p>Come si può ben vedere, le parole forti che oggi il Santo Padre Francesco pronuncia e scrive, le sue parole su «questa economia che uccide» perché non ha più al centro l’uomo, la donna e il lavoro, ma il «dio denaro» idolatrato, non sono un fulmine a ciel sereno. Non sono affatto una meteora che improvvisamente si presenta davanti a noi. No, cari amici, le parole di Francesco s’inseriscono in una tradizione, sono l’ultimo importante tassello di una Dottrina sociale che è purtroppo oggi poco conosciuta, studiata, valorizzata, promossa. E soprattutto poco “tradotta” in iniziative concrete.<p> <p><p> <p>Perciò sono lieto di poter portare anche il mio piccolo personale contributo al Comitato promotore della Fondazione “Quadragesimo anno”, dopo che per molti anni della mia vita ho prestato servizio nelle rappresentanze diplomatiche della Santa Sede nel mondo, potendo rendermi conto di persona di povertà, disuguaglianze, grandi squilibri sociali, ma anche dell’irriducibile speranza che per noi cristiani è un elemento imprescindibile e che mi fa oggi guardare al positivo che già esiste, al tanto bene che si fa e al tantissimo bene che si potrebbe fare.<p> <p><p> <p>Spero che la Fondazione “Quadragesimo anno”, il progetto che sarà ora presentato, possa rappresentare un tassello di questo bene e insieme a tanti altri contribuire a dare mente, cuore, mani, braccia e gambe ai preziosi e attuali contenuti della Dottrina sociale della Chiesa. Ringraziandovi nuovamente per l’invito vi auguro buon lavoro. <p> <p><p> <p>* Cardinale, presidente emerito del Pontificio Consiglio per i Migranti e presidente onorario della Fondazione Quadragesimo <p> <p><p> <p>LEGGI ANCHE - “Dalla Dottrina sociale e dal magistero del Papa indicazioni concrete per economia e finanzaˮ  <p> <p><p>  <p>LEGGI ANCHE - Vaticano, Mistò: “La riforma dell’economia va avanti”  <p> <p><p> <p> <p> <p> <p> <p><p> <p> <p><p> <p>", "time": "2018-05-04T10:31:00+01:00", "type": "vaticaninsider"}
{"title": "“La Dottrina Sociale della Chiesa per creare nuovi modelli economici ed ecologici” ", "url": "https://www.lastampa.it/2018/05/05/vaticaninsider/la-dottrina-sociale-della-chiesa-per-creare-nuovi-modelli-finanziari-economici-ecologici-oORZRMwOJURMmXScjmh3QO/pagina.html", "review": "", "content": "<p> <p> Oggi abbiamo presentato un comitato, ma potremmo dire una Fondazione, che si propone di creare nuovi modelli finanziari, economici, sociali, ecologici: in pratica un ecosistema basato sulla Dottrina Sociale della Chiesa, che chiameremo Dsc Conforme (Csd Compliant)<p> <p><p> <p>I presupposti per la nascita di questo Comitato, che si trasformerà in Fondazione, sono già stati illustrati dal presidente Onorario S.E.R. Card. Antonio Maria Vegliò e da Andrea Tornielli. La scelta di costituire il Comitato e non direttamente la Fondazione è stata fatta per darci modo di strutturarci e di verificare che il mercato e i vari stakeholder recepissero il messaggio e la testimonianza. Visto il compito che ci spetta, è infatti importante avere le risorse necessarie sia in termini economici che di competenze e relazioni e riuscire ad aggregare o comunque potere lavorare insieme alle numerose realtà associative cattoliche, del no profit e alle realtà produttive e finanziarie del mercato, che possono condividere e sostenere la nostra azione così come è importante che si uniscano a noi persone competenti e volenterose, come le personalità che oggi compongono il primo nucleo del nostro comitato scientifico. <p> <p><p> <p>Questa Fondazione nasce con spirito di servizio per motivare ed aiutare la dinamica socioeconomica ad aderire ai principi di fondo della Dsc. Cercheremo pertanto di accompagnare il sistema aiutandolo a strutturarsi secondo delle matrici che saranno elaborate dalla Fondazione. Non vuole essere pertanto un metodo solo prescrittivo ma di aiuto a sviluppare le iniziative imprenditoriali e finanziarie, aiutando il sistema a generare le risorse necessarie in una logica win-win. <p> <p><p> <p>La Dottrina Sociale della Chiesa ha molti aspetti simili, sovrapponibili, ai principi ispiratori del sistema Sharia Compliant. Chiaramente mi asterrò dal tentare qualunque analisi di merito (peraltro molto complessa) sul sistema Sharia Compliant poiché non siamo qui per parlare di questo. <p> <p><p> <p>La Fondazione è ancora tutta da costruire e strutturare e quindi mi limiterò a fare alcune ipotesi, condivise peraltro da tutto il Comitato Scientifico della Fondazione. A livello di struttura, verrà ampliato il Comitato Esecutivo attuale e prevediamo inizialmente la costituzione di un Comitato Scientifico, partendo dalle personalità che già hanno aderito, ed ampliandolo per le competenze necessarie a sviluppare il lavoro del Comitato. Si può anche ipotizzare di costituire più comitati scientifici secondo aree specifiche (teologico-etiche, economiche, finanziarie, politiche etc.). Verranno contattate le varie società che operano nei settori economici e finanziari per verificare la possibilità di partnership, che consentano da un lato di sostenere l’attività della Fondazione e dall’altro di sviluppare percorsi condivisi.<p> <p><p> <p>Le linee guida, da cui la Fondazione partirà per elaborare le matrici e le linee di indirizzo dell’ecosistema Dsc Conforme, trarranno ovviamente ispirazione dal magistero della Chiesa, dalla teologia morale, dai documenti elaborati negli anni sui vari temi economici e naturalmente dalla Bibbia e quindi dai Vangeli. Partendo da questo possiamo ipotizzare di individuare alcune grandi aree tematiche <p> <p>• Il sistema finanziario<p> <p>• Il sistema produttivo<p> <p>• La sostenibilità ambientale <p> <p>• Il sistema sociale nel suo complesso <p> <p><p> <p>Per favorirne la diffusione, possiamo in maniera semplificata dire che un modello di partenza che è già ampiamente affermato nel mondo occidentale, oltre che ovviamente nel mondo islamico, sia sul piano finanziario che sociale ed economico, è il sistema Sharia Compliant. Questo per noi è stato e sarà soltanto un punto di partenza, un primo spunto di paragone. È ovvio infatti che, pur esistendo convergenze possibili su molti valori - alcuni dei quali peraltro condivisi anche da chi fa finanza avendo a cuore l’etica, a prescindere dalle eventuali appartenenze religiose – non sono ipotizzabili improprie sovrapposizioni.<p> <p><p> <p>Capisco che possano esserci molte perplessità nel richiamare un sistema (e una espressione) legata al mondo islamico, ma chi si occupa di finanza e di economia penso possa ben capire cosa intendo dire.<p> <p><p> <p>Cosa si prepone di fare la Fondazione Quadragesimo Anno? La Fondazione, attraverso i propri partners che saranno individuati, elaborerà le norme e le matrici necessarie, fornirà i servizi di auditing, di revisione, di certificazione e stabilirà dei rating sulla base della rispondenza alla conformità della DSC, rating che potrebbero poi sfociare in un rating più complessivo se uniti ad altri parametri quali quelli utilizzati normalmente dalle società di rating. Chiaramente, come si può intuire, è un compito di dimensioni notevoli che richiede necessariamente di stabilire numerose partnership con i vari attori del sistema economico finanziario.<p> <p><p> <p>Ora non starò qui a descrivere compiutamente i prodotti finanziari Sharia Compliant, che comunque vedete riepilogati in una scheda, così come orientativamente vengono riepilogati i compiti della Fondazione.<p> <p><p> <p>Il punto principale, se vogliamo cambiare le regole del gioco come richiesto più volte da Papa Francesco, sta nel modificare quella sorta di “Ponzi Scheme” che è il settore finanziario che di fatto mette gli ultimi nella condizione di rischiare di più per avere molto di meno. Le matrici Dsc Conforme terranno conto anche di questo.<p> <p><p> <p>Per quanto attiene il sistema produttivo, si potrebbe entrare nel merito dell’organizzazione del lavoro e in generale individuare una matrice che tenga conto degli interessi di tutti gli stakeholder. Si potrebbe pensare, ad esempio, che gli investimenti Dsc Conforme non vadano fatti a favore di aziende che già godono di posizioni di leadership nel mercato ma debbano andare ad aiutare le realtà più in difficoltà o più piccole (una volta verificato il loro modello di business e la sostenibilità) o favorire la nascita di determinate realtà economiche o sociali. Pensiamo, solo per fare delle ipotesi di lavoro, se utilizzassimo nei sistemi finanziari ed economici il sistema ad handicap come nel gioco del golf o come nei videogame: diversi livelli di gioco (o comparti o clusters) o ancora come nella NBA dove le squadre non classificate nel playoff hanno il diritto di prima scelta. Senza inventare niente ma semplicemente riaggregando formule già in uso, condivise ed accettate da tutti, fissandole e certificandole, penso potrebbero probabilmente essere integrate negli algoritmi di specifici prodotti finanziari o benchmarck. So che possono sembrare (e forse lo sono) esempi un po’ avventati ma d’altronde non vedo come possiamo “cambiare le regole del gioco”, come chiede Papa Francesco, se non proviamo a riflettere insieme, a osare, a fare progetti innovativi, e rimaniamo invece legati a ciò che è più scontato. <p> <p><p> <p>Dovremmo aiutare anche il mondo religioso ad investire di più su se stesso: purtroppo sta abbandonando posizioni sia nel contesto socioeducativo che in quello sociosanitario, perché fa fatica ad affrontare le complessità della nostra società, anche a causa della contrazione delle vocazioni. <p> <p><p> <p>Coinvolgendo i centri studi e le realtà più impegnate, si potrebbero certamente ripensare il sistema normativo e fiscale per il no profit e più in generale la proposta di modifiche legislative che consentano l’affermarsi dei prodotti e delle matrici Dsc Conforme , così come per esempio si stanno modificando alcune norme per consentire la commercializzazione di alcuni prodotti finanziari Sharia Compliant. <p> <p>La stessa logica certamente impatterebbe sulla cosiddetta Green Economy ed in generale su tutto il sistema sociale. In questo senso si cercherà di favorire la promozione di un ecosistema a cui partecipino tutte le realtà Dsc Conforme. <p> <p><p> <p>Quanto descritto precedentemente troverà applicazione nel rilascio di un marchio di certificazione come quello che appare ora nella diapositiva. La certificazione potrà riguardare ogni aspetto del mondo economico finanziario fino alla certificazione dei prodotti. Verranno creati indici e benchmarck anche con riferimento ai mercati finanziari. <p> <p><p> <p>Vorrei infine citare un esempio di prodotto Dsc Conforme, un progetto sul quale vorremmo iniziare a lavorare impegnando da subito il Comitato per la Fondazione: un fondo di investimento per risolvere i pignoramenti immobiliari dell’ abitazione principale o della prima casa. <p> <p><p> <p>Credo ci sia la consapevolezza che, sul piano meramente tecnico, gli NPL sono stati in gran parte generati dal sistema bancario stesso. Credo che siamo anche consapevoli che sul piano tecnico niente impedirebbe di creare un veicolo per risolvere il problema di cui sopra. Manca semplicemente la volontà di farlo. Proveremo allora a ipotizzare una possibile soluzione al problema secondo una dinamica Dsc Conforme e certamente questo potrebbe essere uno dei prodotti finanziari promossi dalla Fondazione. <p> <p><p> <p>Come dicevo è una ipotesi di lavoro e non una proposta verificata ma si possono fare alcune considerazioni:<p> <p>• Abitazioni oggetto di pignoramento in larga misura ubicate in località non di pregio. <p> <p>• Difficoltà di vendita per dinamiche di mercato. <p> <p>• Quando si vuole vendere una casa pignorata si innestano nel potenziale acquirente molti dubbi che non si risolvono semplicemente con le rassicurazioni che all’atto notarile, contestualmente al saldo del soggetto creditore, saranno tolte le ipoteche. <p> <p>• Il reddito degli immobili in affitto è tra il 2 ed il 3%. Scarsa o nulla rivalutazione dell’immobile con in più i rischi di interventi manutentivi per la sua conservazione.<p> <p>• Frequentemente la vendita dell’immobile, proprio per le considerazioni suddette, non consente alla banca di ricavare la totalità del suo credito che quindi rimane danneggiata comunque, considerando inoltre i lunghi tempi e i costi per la gestione della vendita; frequentemente vengono ceduti pacchetti di NPL (dal 15% del valore al 35%).<p> <p>• In alcuni casi le vendite tramite aste giudiziarie consentono alle banche di rientrare di quote maggiori di credito rispetto alla cessione in pacchetti di NPL.<p> <p>• I costi complessivi a cui si potrebbe finanziare un’operazione di cartolarizzazione degli affitti sono inferiori a quelli del mutuo contratto dai singoli debitori.<p> <p><p> <p>Considerando quanto sopra, credo sarebbe percorribile una ipotesi che veda una SICAV acquistare tali NPL reggendosi sugli affitti degli ex proprietari delle abitazioni che verrebbero cedute al fondo, oltre che su un apporto di equity in una misura che potrebbe essere attorno al 20-30% del valore iniziale dell’immobile. In questo momento non posso andare oltre nelle tecnicalità ma ci riproponiamo presto di esplicitarlo meglio. Ringrazio tutti per l’attenzione<p> <p> <p> <p> <p> <p><p> <p> <p><p> <p>", "time": "2018-05-05T08:00:00+01:00", "type": "vaticaninsider"}
{"title": "Vaticano, in arrivo un documento sul discernimento etico nel sistema finanziario ", "url": "https://www.lastampa.it/2018/05/14/vaticaninsider/vaticano-in-arrivo-un-documento-sul-discernimento-etico-nel-sistema-economicofinanziario-8OWtGYxLWUV5nBO1hjEAMJ/pagina.html", "review": "", "content": "<p> <p>Si intitola “Oeconomicae et pecuniariae quaestiones” il nuovo documento della Congregazione per la Dottrina della Fede e del Dicastero per il Servizio dello Sviluppo umano integrale che raccoglie «considerazioni per un discernimento etico circa alcuni aspetti dell’attuale sistema economico-finanziario».<p> <p><p> <p>Il testo sarà presentato ai giornalisti il prossimo giovedì 17 maggio, alle 11, nella Sala Stampa della Santa Sede dal prefetto della Dottrina della Fede, monsignor Luis Francisco Ladaria Ferrer, S.I., e dal cardinale Peter Kodwo Appiah Turkson, prefetto del Dicastero per lo Sviluppo umano integrale. Interverranno anche il professor Leonardo Becchetti, dell’Università Tor Vergata di Roma, e il professor Lorenzo Caprio, dell’Università Cattolica di Milano. <p> <p> <p> <p> <p> <p> <p> <p> <p> <p> <p> <p> <p> <p><p> <p> <p><p> <p>", "time": "2018-05-14T04:00:00+01:00", "type": "vaticaninsider"}
{"title": "Maya Terro e le speranze dell’altro Libano, quello dei giovani ", "url": "https://www.lastampa.it/2018/05/14/vaticaninsider/maya-terro-e-le-speranze-dellaltro-libano-quello-dei-giovani-yJ42Kazk2YKdco0r4sB2lL/pagina.html", "review": "", "content": "<p> <p>Originaria dello Chouf, Maya Terro dopo aver partecipato con successo al Master MESCI (master in Development Economics and International Cooperation) dell'Università di Roma Tor Vergata è rientrata per mettersi a disposizione dei tanti problemi del suo paese tra quelle colline rase come schiene d’asino che sovrastano Beirut con la loro memoria di conflitti confessionali e che scendono a valle verso il Mediterraneo, incuneandosi tra Beirut e Sidone. <p> <p><p> <p>Dalla sua Barja Maya osserva con partecipazione le convulsioni del suo Libano, stretto tra le montagne del Monte Libano e i campi profughi - un tempo dei palestinesi e ora dei siriani: solo i rifugiati siriani in Libano sono un milione e mezzo, una comunità più numerosa di qualsiasi comunità libanese ma priva di tutto, anche di tende o accampamenti: i siriani vivono così, nei campi di patate del poverissimo nord del Paese, l’Aqqar, o tra gli ulivi della Beqaa, senza neanche la speranza di poter un giorno tornare nella loro Siria, distrutta da una guerra feroce, tribale, interminabile. <p> <p> <p> <p>Maya, 31 anni, è tra i fondatori di FoodBlessed  , iniziativa per il recupero del cibo sprecato, che viene preparato in pacchetti e distribuito a chi ne ha bisogno. In Libano circa il 30% del cibo viene gettato (il 65% di questo è composto da frutta e vegetali) mentre il 29% della popolazione libanese vive al di sotto della soglia di povertà. A questa situazione già difficile si aggiunge il dramma dei rifugiati siriani scappati dalla guerra. Con l'aiuto dei volontari, FoodBlessed intercetta questa vasta area di bisognosi e li aiuta.<p> <p> <p> <p>«Il problema fondamentale oggi è costituito dai profughi siriani, certamente», spiega la ragazza, «un abitante su cinque è un rifugiato privo di strumenti di sopravvivenza e tutto questo è aggravato dalla carenza di infrastrutture, una carenza antica nel nostro piccolo ma complesso Paese. Questo complica non poco l’emergenza, ad esempio è uno dei motivi per cui i rifugiati siriani qui non possono essere inseriti in contesti urbani, come accade ad esempio in Turchia. Va poi considerato che la storia recente acuisce i problemi, alimentando timori che deriverebbero dall’ipotetico insediamento dei rifugiati».<p> <p> <p> <p>L’altro terminale delle problematicità e tensioni libanesi è certamente Hezbollah, il partito di Dio tanto sciita quanto khomeinista, l’unico rimasto in armi dai tempi della guerra civile. «Hezbollah - racconta Maya - ritiene di aver servito il Libano difendo i nostri confini meridionali. Ognuno ha gli strumenti per valutare il passato, ma personalmente non credo che l’approccio settario di Hezbollah possa aiutare il Libano: non abbiamo bisogno di settarismo, siamo tutti libanesi e dobbiamo imparare a vivere insieme. Abbiamo bisogno di un approccio non settario anche in materia di sicurezza: abbiamo un esercito nazionale e quello - come esercito nazionale - deve difendere i nostri confini che sono confini nazionali».<p> <p> <p> <p>«Volendo cercare una soluzione possibile a un punto così delicato e sensibile - spiega la giovane donna - io credo che Hezbollah potrebbe dare il suo contributo al bene comune entrando nell’esercito nazionale libanese, facendone parte e quindi rispondendo ai suoi alti comandi».<p> <p> <p> <p>Venendo ai cristiani del Libano e al loro ruolo nella società libanese anche su questo Maya, che alle ultime elezioni si è candidata al Parlamento, dimostra di avere le idee chiare. «Quello che divide i libanesi è la politica, cioè la carenza di lavoro, la mancanza di corrente elettrica, l’incapacità di raccogliere l’immondizia nelle grande città; questi sono i problemi che dividono la popolazione e ai quali occorre trovare una soluzione, per tutti. È la mancanza di stabilità che rende tutto questo una continua emergenza».<p> <p> <p> <p>L'esempio di Maya dimostra come l’Italia formi molti studenti in grado poi di assumere responsabilità nei rispettivi Paesi. «Formarli da noi per aiutarli a casa loro - spiega a Vatican Insider il professor Leonardo Becchetti - creando legami importanti tra il nostro Paese e il loro Paese d’origine. Con i due corsi che dirigo a Tor Vergata, la laurea biennale European Economy and Business Law e il master MESCI di cooperazione e sviluppo ogni anno più di 100 studenti stranieri qualificati vengono a studiare in Italia, s’innamorano del nostro Paese e tornano per realizzare il proprio progetto di vita nel loro». <p> <p> <p> <p>«I nostri corsi in lingua inglese - conclude il professore - sono un’opportunità importantissima per creare legami internazionali e fornire a nostri studenti italiani e a studenti stranieri un passaporto per creare valore ed essere generativi in tutto il mondo».<p> <p> <p> <p> <p> <p> <p> <p> <p> <p><p> <p> <p><p> <p>", "time": "2018-05-14T21:15:00+01:00", "type": "vaticaninsider"}
{"title": "I vescovi austriaci: “Finanza etica per una Chiesa credibile” ", "url": "https://www.lastampa.it/2018/05/16/vaticaninsider/i-vescovi-austriaci-finanza-etica-per-una-chiesa-credibile-hbDSkGFFJEWRqyqmAzfDAM/pagina.html", "review": "", "content": "<p> <p>Esclusione di ogni forma di investimento in Stati o società dove sono in vigore forti restrizioni in tema di diritti umani o implicati nel commercio di armi o dei combustili fossili. Nessuna partecipazione con quanti operano nel settore del gioco d’azzardo o della speculazione alimentare e così pure nel campo biotecnologico che preveda l’utilizzo di cellule staminali embrionali o in quello farmacologico volto a eutanasia, aborto o pena di morte. Stesso trattamento verso i media che veicolano violenza e pornografia, le aziende produttrici di superalcolici e tabacco, tutto il settore agro-industriale e chimico a rischio di gravi implicazioni per l’ambiente e per la salute umana e infine la messa al bando di quanti non si preoccupano della salvaguardia degli animali in allevamento o li utilizzano per i test.<p> <p><p> <p>È lungo l’elenco dei criteri indicati dai vescovi austriaci e dai superiori maggiori di ordini e congregazioni religiose come vincolanti per gli investimenti finanziari da parte di diocesi e istituzioni ecclesiastiche, ma che rappresentano un invito pressante per tutti i cristiani. <p> <p><p> <p>Le linee guida per investimenti etici sono contenute in un documento di otto pagine - che continua la buona consuetudine di questi ultimi anni di essere pubblicato anche in lingua inglese – approvato a inizio d’anno, ma presentato ufficialmente agli operatori finanziari martedì scorso a St. Pölten dal teologo morale Michael Rosenberger e dal vescovo Klaus Küng che presiede la Commissione episcopale per l’economia e la finanza (un pastore che prima dell’ordinazione aveva lavorato come medico a Vienna e Graz e fin dagli studi alla Lateranense si occupa di etica sociale).<p> <p>Sette capitoli - introdotti dalla citazione evangelica «Cercate invece, anzitutto, il regno di Dio e la sua giustizia, e tutte queste cose vi saranno date in aggiunta» (Mt 6,33) - per evidenziare con forza che per quanti seguono il Vangelo le valutazioni etiche precedono ogni altra considerazione di natura economica. <p> <p><p> <p>Una serie di argomentazioni teoriche e indicazioni pratiche (talvolta anche molto tecniche) volte a indirizzare scelte all’insegna di serietà e credibilità da costituire un modello anche per le famiglie e per tutta la società. Perché non è da sottovalutare come «gli investimenti etici possano diventare anche uno strumento importante per mettere in moto i necessari processi di trasformazione economica».<p> <p><p> <p>Espliciti i riferimenti alle ultime encicliche sociali – la Caritas in veritate di Benedetto XVI e la Laudato si’ di Papa Francesco – e alla Dottrina Sociale della Chiesa, ma anche a quell’espressione forte di Bergoglio contenuta nell’esortazione apostolica Evangelii gaudium: «Il denaro deve servire, non governare!» (EG 58).<p> <p><p> <p>In quanto Conferenza episcopale i vescovi austriaci di oggi riconoscono di non essere i primi e ricordano come risalga agli anni ’70 la riflessione ad ampio raggio su questi temi: il primo documento è del 2003 e porta la firma dei presuli degli Stati Uniti, poi, per restare nell’ambito tedesco, nel 2006 le prime linee guida in Austria, nel 2011 (aggiornate nel 2015 e 2016) in Germania. Quasi a prevenire ogni obiezione, molto concreto l’attacco: alla Chiesa è stata affidata da Gesù Cristo una missione molto ampia che comprende innumerevoli compiti. Alcuni di questi sono di carattere eminentemente materiale perché volti ad assicurare il sostentamento degli operatori e delle istituzioni ecclesiali, predisporre adeguate pensioni ai preti e ai membri di ordini e congregazioni. Per far questo la Chiesa ha bisogno di denaro e disponibilità di fondi. Bandita ogni volontà di accumulo o speculazione finanziaria, tutto deve essere usato nella logica evangelica. Senza dimenticare da una parte che il livello delle riserve e degli investimenti finanziari deve essere proporzionale agli impegni, dall’altra che ogni investimento non è mai eticamente neutrale (LS 206 e CV 66).<p> <p><p> <p>La dottrina morale della Chiesa insegna ad evitare la «cooperatio ad malum», ma se fino al XVII secolo la preoccupazione principale era nei confronti di singole persone, oggi l’attenzione è prevalentemente rivolta alla cooperazione fra istituzioni: fino a che punto la Chiesa, quando affida il proprio denaro, ha la coscienza pulita? Non sempre nell’attuale economia di mercato le cose sono così chiare e la prudenza non è mai abbastanza: occorrono poter assumere decisioni, ben consapevoli che «gli effetti collaterali negativi saranno così ridotti al minimo, ma mai completamente esclusi». Tra questi anche il rischio di investimenti sbagliati e quindi perdita di capitali. <p> <p>In questa complessa gestione alla Chiesa viene richiesto (come ad ogni famiglia) di «conciliare i valori etici con la necessità di garantire la sicurezza ai propri membri» e, in caso di conflitto, di rinunciare ad un vantaggio.<p> <p><p> <p>I principi etici cui fare riferimento, secondo i vescovi austriaci, sono stati indicati con chiarezza già nel 1983 dall’Assemblea del Consiglio mondiale delle Chiese a Vancouver: giustizia, pace e integrità del creato. Alla promozione della giustizia universale («La Bibbia menziona esplicitamente le vedove e gli orfani, i poveri e gli stranieri, le donne e i bambini come le persone cui occorre prestare particolare attenzione»), i vescovi aggiungono tutta la questione della produzione e commercio di armi nell’alimentare i conflitti e quella che chiamano «la grande sfida, emersa negli anni ’70», ma arrivata all’ordine del giorno dei grandi della terra solo con la Conferenza Onu del 1992 a Rio de Janeiro: la salvaguardia dell’ambiente.<p> <p><p> <p>«Giustizia, pace e integrità della creazione sono tre aree di intervento che hanno numerose interconnessioni. Le guerre sono una delle principali cause di distruzione ambientale che, a sua volta, si rivela un’ingiustizia sia per quanti vivono nelle regioni del mondo dall’ambiente più vulnerabili sia per le generazioni future. In fin dei conti le situazioni gravide di ingiustizia sono il principale fattore che alimenta i conflitti armati».<p> <p><p> <p>Molto articolata la serie dei criteri di esclusione che «mirano a impedire che un investimento contribuisca in modo eccessivo ad azioni moralmente inaccettabili o quantomeno ambigue da parte di imprese o stati» e che vengono indicati come «assoluti». Si escludono investimenti in Paesi e imprese con palese violazione dei diritti e della dignità umana o caratterizzati da alto indice di corruzione o legati al terrorismo internazionale o soggetti al fenomeno del “land grabbing” o a speculazioni alimentari o a esportazione di rifiuti tossici e persino le aziende farmaceutiche che vendono sostituti del latte materno inducendo dipendenza nelle madri povere. No allo sfruttamento del lavoro minorile e alle condizioni del lavoro in genere e attenzione alla «protezione della vita umana» declinata come un “no” alla ricerca sulle cellule staminali embrionali, aborto, eutanasia e pena di morte/suicidio assistito. <p> <p><p> <p>Un passo è dedicato all’etica sessuale e alla medicina riproduttiva: «sebbene non inducano l’uccisione di esseri umani, sono la prova di gravi carenze in materia di giustizia. Nel caso della maggior parte dei criteri, le società che effettuano tali pratiche non sono quindi completamente escluse dall’universo investibile, ma esiste un’esclusione relativa se il fatturato derivante da tali pratiche supera una soglia chiaramente definita». Il criterio di giustizia si completa con le aziende che alimentano la pornografia e che incoraggiano comportamenti di dipendenza, nella fattispecie alcool, tabacco e gioco d’azzardo.<p> <p><p> <p>Preso atto che «anche gli stati democratici hanno bisogno dei mezzi per difendersi» sono vietati investimenti nel comparto della fabbricazione e del commercio delle armi (nucleari, biologiche e chimiche, oltre alle mine antiuomo e alle munizioni a grappolo). E le aziende che producono video, videogiochi o altri media che esaltano la violenza individuale o di gruppo. Molto articolato il criterio di integrità della creazione dove, partendo da Rio, viene sottolineato il valore della biodiversità, mentre con riferimento alla Conferenza di Parigi 2015 si afferma che «gli Stati che non hanno ratificato i trattati di seguito pertinenti non sono quindi ammissibili agli investimenti».<p> <p><p> <p> Stesso trattamento per quanti si occupano dell’estrazione (e si cita il fracking) e della commercializzazione dei combustibili fossili definiti «un fattore significativo dell’effetto serra globale». «Non possiamo ancora farne a meno del tutto – si legge nel testo - tuttavia, ogni provvedimento per ridurli, conosciuto come “decarbonizzazione”, dovrebbe essere supportato, al contrario delle misure per estenderne l’uso».<p> <p><p> <p>In campo agricolo sono da evitare le «pratiche che rappresentano una grave minaccia per i fattori ambientali come suolo, acqua e aria, per gli ecosistemi e talvolta anche per la salute degli animali da allevamento e degli esseri umani. Tali pratiche includono da un lato l’uso dei biocidi (classificati dall’Organizzazione mondiale della sanità (Oms) come “estremamente o altamente pericolosi”) e dall’altra di organismi geneticamente modificati per uso agricolo e per le aziende che li trasformano». Ma il tema della salvaguardia ambientale non finisce qui e si allarga agli Stati che mostrano di ignorare in maniera esplicita i quelli che vengono riconosciuti i minimi standard ambientali o a singoli problemi mirati quali la produzione di «alcune sostanze chimiche che rappresentano una grave minaccia per l’uomo e l’ambiente» o l’uso civile del nucleare che i vescovi definiscono «non più difendibile» con riferimento agli eventi di Fukushima.<p> <p><p> <p>Neppure gli animali vengono dimenticati in questo elenco perché «gli animali sono creature compagne del genere umano e meritano di essere trattati in modo equo»: niente imprese quindi che utilizzano spazi troppo ristretti negli allevamenti, che praticano il trasporto di massa senza adeguate garanzie o allevano animali da pelliccia. Un’eccezione viene riservata alla sperimentazione animale per testare la validità di prodotti e farmaci: «Poiché la scienza non ha ancora trovato metodi alternativi adeguati, ma dovrà essere limitata al minimo necessario».<p> <p><p> <p>I presuli però non si limitano ai criteri di esclusione e dedicano gli ultimi paragrafi alle buone pratiche da incoraggiare e per facilitare un orientamento negli investimenti per concludere che «la Chiesa cattolica in Austria è impegnata a svolgere un ruolo attivo nel plasmare in meglio la società». «Particolarmente importante è che la Chiesa cattolica in Austria parli con una sola voce». Il testo concede un periodo transitorio di due anni per la messa a regime dei criteri indicati.<p> <p> <p> <p> <p> <p><p> <p> <p><p> <p>", "time": "2018-05-16T11:45:00+01:00", "type": "vaticaninsider"}
{"title": "La suora docente di Economia politica: “C’è bisogno di biodiversità anche nella finanza” ", "url": "https://www.lastampa.it/2018/05/17/vaticaninsider/la-suora-docente-di-economia-politica-c-bisogno-di-biodiversit-e-etica-anche-nella-finanza-Lwpl8CdxFLKEWJnqVrX5JI/pagina.html", "review": "", "content": "<p> <p> L’economia sostenibile? «Io la chiamerei “economia di futuro”, perché riguarda l’avvenire del Pianeta e i nostri figli», del resto «la finanza, come tutti gli strumenti, può essere utilizzata per fini diversi, chi dà potere alla finanza siamo noi. Si possono avere utili anche mettendo la persona al centro dello sviluppo», per questo è tanto importante far crescere «i fondi etici», cioè quelle forme di investimento che tengano conto di determinati parametri sociali e ambientali escludendo, per esempio, settori come il gioco d’azzardo, lo sfruttamento minerario o i titoli petroliferi e scegliendo invece i «fondi decarbonizzati». E se la biodiversità fa bene all’ambiente, lo stesso vale per la finanza, nella quale si devono affermare una pluralità di soggetti economici e di investimenti capaci di limitare gli interessi speculativi oggi dominanti. Un concetto ripreso pure dal Documento incentrato su etica e finanza diffuso oggi dal Vaticano ; su tutti questi temi del resto la Dottrina Sociale della Chiesa può giocare un ruolo importante.<p> <p><p> <p> È quanto spiega a Vatican Insider, suor Alessandra Smerilli delle Figlie di Maria Ausiliatrice, che insegna Economia politica alla Pontificia Facoltà di Scienze dell’educazione “Auxilium” di Roma oltre a far parte di numerosi organismi impegnati nella promozione della finanza etica. Di recente ha pubblicato il volume “Pillole di economia civile e del ben vivere”, curato da Laura Badaracchi e con la prefazione di Stefano Zamagni, edito da Ecra. Tutela dell’ambiente, rispetto dei diritti umani e sociali «nelle imprese e negli Stati» in cui si realizzano gli investimenti, una governance che scongiuri le concentrazioni di potere in poche mani e favorisca la presenza femminile ai vertici: sono questi alcuni dei principali punti di riferimento per una simile impostazione. E le cose stanno cambiando anche se queste opzioni riducono la quantità di titoli sui cui è possibile investire, perché «oggi sta diventando un po’ di moda essere selezionati da qualcuno di questi fondi etici, diventa un fattore di promozione d’impresa».<p> <p><p> <p>Professoressa Smerilli, ma non c’è anche una corsa di gruppi finanziari, grandi banche, ad accaparrarsi le risorse naturali che saranno indispensabili nel prossimo futuro, come l’acqua? <p> <p>«Ci sono grandi imprese multinazionali che lavorano nel campo delle risorse idriche e lo fanno in un’ottica di sostenibilità ambientale, un atteggiamento che viene premiato dagli investitori. Quindi, seppur queste scelte vengano compiute magari per convenienza, ci si sta indirizzando a seguire questa strada». <p> <p><p> <p>Attenzione al modello di governance, diritti, ambiente: esiste quindi la possibilità di un’economia sostenibile? Lei come la definirebbe?  <p> <p>«Io parlerei di un’economia di futuro. Se vogliamo un futuro per il nostro Pianeta bisogna rendersi conto che bisogna passare per questo tipo di scelte. Tutto questo è possibile perché gli investitori e le società che fanno finanza hanno cominciato a capire. Per cui, oltre a chi si occupa di risparmio gestito e fa della finanza etica il nucleo della propria mission, ormai tante società stanno aprendo dei comparti etici, consumatori e risparmiatori diventano infatti più esigenti; in Italia però si va un po’ al rallentatore perché ancora l‘educazione finanziaria su questi temi non è molto diffusa; dovrebbe insomma aumentare la consapevolezza di chi quei prodotti li deve comprare senza stare più a guardare allo “zero virgola per cento” di rendimento in più ma anche a tutto il resto, cioè a cosa vuol dire anche per sé stessi fare investimenti di un certo tipo, magari anche per i propri figli». <p> <p><p> <p>Di recente, nell’ambito della presentazione della Fondazione “Quadragesimo anno”, è stata lanciata la proposta di una «certificazione conforme alla Dottrina Sociale della Chiesa», una sorta di rating cattolico; come la valuta?  <p> <p>«Può essere un’idea su cui lavorare e mi pare un’idea importante. Nel senso che la Dottrina Sociale della Chiesa altro non è che un insieme di insegnamenti che pongono al centro la persona e il bene comune e quindi lo sviluppo visto in un’ottica di bene comune. La Laudato si’ è apprezzatissima non solo in un ambito cattolico, ma da parte di studiosi da tutto il mondo che riconoscono l’importanza delle tematiche trattate in quest’enciclica. E allora il punto è – e si tratta sempre della cosa più difficile - passare dai principi all’operatività; queste certificazioni dovrebbero partire dai principi e andare a trovare gli indicatori che corrispondono a quei determinati principi dentro le imprese, dentro gli Stati. È un’operazione complessa ma non impossibile. Anche perché abbiamo degli esempi di alcune società che già lavorano in questo senso, per esempio quella con cui io collaboro, “Etica Sgr”, utilizza 65 indicatori per costruire i propri punteggi; c’è un team di persone che lavora monitorando le imprese ogni sei mesi per valutare il rispetto di questi principi. Quindi non è impossibile. Si può fare e sarebbe cosa utile». <p> <p><p> <p>Cosa intende per economia civile?  <p> <p>«L’economia civile è una tradizione di pensiero economico che affonda le sue origini nell’illuminismo e nell’umanesimo rinascimentale; l’obiettivo è quello di mettere al centro la persona e affermare che nell’economia possono essere importanti anche la fiducia, la gratuità e la reciprocità. Intendendo il gratuito non come il “gratis”, ma come spirito che ci muove a fare le cose. Un altro aspetto fondamentale nella prospettiva dell’economia civile è dire che non esiste solo la dialettica Stato-mercato, ma c’è pure una società civile che può essere importante anche dal punto di vista economico. In Italia quello che chiamiamo “terzo settore” in realtà è un primo settore anche per mole di lavoro e bisogni a cui risponde. E quindi non si può pensare il mondo semplicemente dicendo: il mercato crea le “torte” e lo Stato ridistribuisce. C’è una società civile che, come sta avvenendo nella finanza etica, contribuisce al fatto che le “torte” siano create in un certo modo, stando attenti cioè a come viene creata la ricchezza non solo alla sua quantità. Un’economia che dal di dentro può creare un sistema sostenibile». <p> <p><p> <p>Ma come si fa a portare le forze della finanza internazionale su questa strada ? <p> <p>«Attenzione: che la finanza etica stia funzionando lo dimostra il fatto che uno dei più grandi fondi d’investimento a livello mondiale, “Black rock”, sta cominciando a interessarsi a tematiche di sostenibilità, il che spiega bene come pure loro stiano capendo, sia pure non per ragioni intrinseche, che bisogna prendere questa strada».<p> <p> <p> <p>Ma allora c’è bisogno anche di una mobilitazione dell’opinione pubblica… <p> <p>«Esattamente. C’è bisogno che ci si renda conto in tanti della situazione e che si premino certi investimenti a scapito di altri, perché questo spinge le imprese ad andare in determinate direzioni». <p> <p><p> <p>Viviamo però gli anni in cui la finanza governa il mondo. Sembra una forza primordiale che si muove secondo interessi propri…  <p> <p>«Questo tema si lega molto alla questione delle diseguaglianze e della concentrazione della ricchezza a livello mondiale. Dagli ultimi rapporti Oxfam sappiamo che ci sono 8 persone al mondo che posseggono la ricchezza della metà più povera della popolazione mondiale, 3,6 miliardi di persone. È chiaro che queste situazioni sono insostenibili, vanno denunciate. E anche qui, però, ci sono delle cose da fare. Per esempio, in Italia, abbiamo una tradizione che è quella delle casse rurali, del credito cooperativo che, per statuto, all’articolo 2, fanno riferimento ai principi della Dottrina Sociale della Chiesa. Si tratta di banche che cercano di investire sullo sviluppo del territorio e non altrove. E allora pure la legislazione dovrebbe comprendere un po’ di più questa cosa, perché in questo senso ciò che serve è la biodiversità anche bancaria; negli Stati Uniti esistono quattro forme, quattro tipologie, di banche, in Europa c’è una legislazione che vorrebbe tendere a raggruppare tutto nella forma della Spa. Chiediamoci se questo favorisce veramente lo sviluppo oppure no. Noi sappiamo che in natura quando si perde la biodiversità i sistemi implodono. Forse varrebbe la pena fare una riflessione sulla biodiversità anche in ambito finanziario e quindi tutelare quelle forme di organizzazione che non possono essere vessate da richieste e da norme che si applicano solo a grandissimi gruppi. È necessario che ci siano sistemi, a seconda della tipologia di impresa bancaria, che possano sopravvivere sul mercato». <p> <p><p> <p>Forse è questa una delle ragioni della crisi dell’Europa, questa sorta di “monocoltura” in ambito finanziario?  <p> <p>«C’è questo rischio e secondo me qui c’è bisogno di un movimento di opinione pubblica e di studi seri che mostrino come stanno le cose. Prendiamo un classico modo di dire, “too big to fail”, troppo grande per fallire; secondo questo principio bisogna per forza essere grandi per poter resistere in questo mondo. Ma questo non è sempre vero, e allora c’è bisogno di chi studi in modo serio quali sono le alternative, e va coltivata una differenza di pensiero in quest’ambito perché sarebbe non solo arricchente ma a favore dello sviluppo». <p> <p><p> <p>In proposito, il Papa, parlando al Parlamento di Strasburgo, fece riferimento ai padroni sconosciuti degli imperi finanziari… <p> <p>«Ecco, noi vorremmo che fossero conosciuti e che fossero anche diversi fra di loro, che ci fosse diritto di cittadinanza per tutte le forme». <p> <p><p> <p>LEGGI ANCHE - “Sistemi economico-finanziari pervasivi. Possiamo cambiare insieme”    <p> <p><p> <p>LEGGI ANCHE - Ladaria: incredibile che la ricchezza mondiale sia ancora in mano a poche “superstar”  <p> <p> <p> <p> <p> <p><p> <p> <p><p> <p>", "time": "2018-05-17T10:00:00+01:00", "type": "vaticaninsider"}
{"title": "“Sistemi economico-finanziari pervasivi. Possiamo cambiare insieme” ", "url": "https://www.lastampa.it/2018/05/17/vaticaninsider/sistemi-economicofinanziari-pervasivi-ma-possiamo-cambiare-insieme-a3Vk12yusel33l2bMe7MOO/pagina.html", "review": "", "content": "<p> <p>«Davanti all’imponenza e pervasività degli odierni sistemi economico-finanziari, potremmo essere tentati di rassegnarci al cinismo. In realtà, ciascuno di noi può fare molto, specialmente se non rimane solo». È la conclusione del documento “Oeconomicae et pecuniariae quaestiones” redatto dalla Congregazione per la Dottrina della Fede e dal Dicastero per il Servizio dello Sviluppo umano integrale, e approvato da Papa Francesco, che propone «considerazioni per un discernimento etico circa alcuni aspetti dell’attuale sistema economico-finanziario». Il testo individua rischi, storture, immoralità dell’attuale sistema. Ma suggerisce vie d’uscita: chiede maggiori regole perché tutti siano garantiti, propone una tassa mondiale sulle transazioni offshore (che potrebbe risolvere il problema della fame nel mondo) e invita a cambi strutturali anche per risolvere il problema del debito pubblico di molti Paesi.<p> <p> <p> <p>La prima parte del documento è dedicata ai fondamenti etici. L’ordine etico, «radicato nella sapienza di Dio Creatore», è «l’indispensabile fondamento per edificare una degna comunità degli uomini regolata da leggi improntate a reale giustizia». E pur riconoscendo che «il benessere economico globale» si è «certamente accresciuto» nell’ultimo mezzo secolo, si constata che «nello stesso tempo sono aumentate le disuguaglianze tra i vari Paesi e al loro interno. Continua inoltre ad essere ingente il numero delle persone che vive in condizioni di estrema povertà».<p> <p> <p> <p>«La recente crisi finanziaria – si legge nel testo - poteva essere l’occasione per sviluppare una nuova economia più attenta ai principi etici e per una nuova regolamentazione dell’attività finanziaria», invece, nonostante alcuni sforzi positivi, «non c’è stata una reazione che abbia portato a ripensare quei criteri obsoleti che continuano a governare il mondo. Anzi, pare talvolta ritornare in auge un egoismo miope e limitato al corto termine». Serve «un'etica amica della persona», una visione dell’uomo «inteso come soggetto costitutivamente inserito in una trama di relazioni»: il progresso non può essere «misurato solo su parametri di quantità e di efficacia nel produrre profitto, ma va commisurato anche sulla base della qualità della vita che produce e dell’estensione sociale del benessere che diffonde». Il benessere non si può valutare solo sulla base del PIL, sono necessari altri parametri, come «la sicurezza, la salute, la crescita del “capitale umano”, la qualità della vita sociale e del lavoro». <p> <p> <p> <p>Il documento nota come la «libertà di cui godono gli attori economici, se intesa in modo assoluto e distolta dal suo intrinseco riferimento alla verità e al bene, tende però a generare centri di supremazia ed a inclinare verso forme di oligarchia che alla fine nuocciono alla stessa efficienza del sistema economico». La politica appare impotente di fronte ai grandi network economico-finanziari sovranazionali: «Tutto ciò rende quanto mai urgente una rinnovata alleanza, fra agenti economici e politici».<p> <p> <p> <p>Non si può fingere di non vedere che i mercati non sono in grado di regolarsi da sé: «infatti essi non sanno né produrre quei presupposti che ne consentono il regolare svolgimento (coesione sociale, onestà, fiducia, sicurezza, leggi...), né correggere quegli effetti e quelle esternalità che risultano nocivi alla società umana (disuguaglianze, asimmetrie, degrado ambientale, insicurezza sociale, frodi…)». <p> <p> <p> <p>E non bastano le «buone e rette intenzioni» del singolo operatore: non è possibile «ignorare che oggi l’industria finanziaria, a causa della sua pervasività e della sua inevitabile capacità di condizionare e – in un certo senso – di dominare l’economia reale, è un luogo dove gli egoismi e le sopraffazioni» hanno un enorme «potenziale di dannosità della collettività». Ci sono molti casi di «immoralità prossima», che generano «abusi e raggiri, specie ai danni della controparte meno avvantaggiata». Ad esempio, «commercializzare alcuni strumenti finanziari, di per sé leciti, in una situazione di asimmetria, approfittando delle lacune cognitive o della debolezza contrattuale di una delle controparti», come purtroppo accade quando il cliente sottoscrive prodotti finanziari senza essere a conoscenza dei rischi reali.<p> <p> <p> <p>Anche la finanziarizzazione del mondo imprenditoriale, «di per sé positivo»,  rischia oggi di «accentuare anche una cattiva finanziarizzazione dell’economia, facendo sì che la ricchezza virtuale, concentrandosi soprattutto in transazioni caratterizzate dal mero intento speculativo», che attirano a sé «eccessive quantità di capitali, sottraendoli in tal modo ai circuiti virtuosi dell’economia reale». La rendita da capitale «insidia ormai da vicino, e rischia di soppiantare, il reddito da lavoro, spesso confinato ai margini dei principali interessi del sistema economico».<p> <p>  <p> <p>Il documento ricorda «l’insostituibile funzione sociale del credito» e deplora l’applicazione di tassi d’interesse «eccessivamente elevati» che inquinano il sistema economico e sono pratiche di fatto usuraie. Sono invece positive e da favorire «realtà quali il credito cooperativo, il microcredito, così come il credito pubblico a servizio delle famiglie, delle imprese, delle comunità locali e il credito di aiuto ai Paesi in via di sviluppo». Mentre appare inaccettabile lucrare turbando il benessere collettivo, come accade «quando il mero intento di guadagno da parte di pochi - magari di importanti fondi di investimento - mediante l’azzardo di una speculazione volta a provocare artificiosi ribassi dei prezzi di titoli del debito pubblico, non si cura di influenzare negativamente o di aggravare la situazione economica di interi Paesi». A proposito dell’ingente debito pubblico accumulato da molte nazioni, si afferma che «i singoli Stati sono chiamati a correre ai ripari con adeguate gestioni del sistema pubblico mediante sagge riforme strutturali».<p> <p> <p> <p>Bisogna dunque puntare alla «sanità del sistema-mercato», evitando le intossicazioni degli «strumenti economico-finanziari non affidabili». C’è l’esigenza «di introdurre una certificazione da parte dell’autorità pubblica nei confronti di tutti i prodotti che provengono dall’innovazione finanziaria», ed è urgente «un coordinamento sovra-nazionale fra le diverse architetture dei sistemi finanziari locali». La sanità del sistema dipende dalla sua “biodiversità”, che assicura «ai mercati la presenza di una pluralità di soggetti e strumenti sani, con ricchezza e diversità di caratteri». <p> <p> <p> <p>Una regolamentazione è oggi ancora più necessaria a motivo della dimensione «ormai sovra-nazionale del sistema economico» che «consente di aggirare facilmente le regole stabilite dai singoli Paesi». Per questo il documento auspica «un coordinamento stabile, chiaro ed efficace, fra le varie autorità nazionali di regolazione dei mercati», ricordando che là dove «è stata praticata una massiva deregulation» si sono verificate «bolle speculative», «repentini e rovinosi crolli» e crisi sistemiche. Per evitare queste crisi – suggerisce la Santa Sede - bisognerebbe «delineare una chiara definizione e separazione, per gli intermediatori bancari di credito» tra la gestione del credito ordinario e del risparmio, e quello «destinato all’investimento e al mero business». Ciascun investitore dovrebbe sapere in anticipo se «i propri capitali vengono impiegati a fini speculativi o meno».<p> <p> <p> <p>Il documento segnala come moralmente criticabile «una eccessiva movimentazione del portafoglio dei titoli allo scopo prevalente di accrescere i ricavi derivanti dalle commissioni per l’intermediario», quando si pensa solo al profitto e non alle esigenze del cliente. Serve «una inversione di tendenza» ed è interessante in questo senso l’istituzione «di Comitati etici, in seno alle banche, da affiancare ai consigli di amministrazione». Si citano poi come esempi negativi i «titoli di credito fortemente rischiosi», che arricchiscono gli intermediatori ma creano «facilmente insolvenza», generando – come nel caso della cartolarizzazione dei mutui subprime - «intossicazione a largo raggio e difficoltà potenzialmente sistemiche». Perciò è urgente «una pubblica regolazione e valutazione super partes dell’operato delle agenzie di rating del credito». <p> <p> <p> <p>Il documento cita anche i “Credit default swap” (CDS), che trasferendo il rischio di credito scommettono sul fallimento delle imprese, che hanno favorito «il crescere di una finanza dell'azzardo e della scommessa sul fallimento altrui» con «ingenti danni per interi Paesi e milioni di famiglie», azioni «estremamente immorali».<p> <p> <p> <p>Si sottolinea l’importanza per le banche di «organismi interni che garantiscano una funzione di compliance», e di norme che dichiarino «illegittimi, con conseguente responsabilizzazione patrimoniale di tutti i soggetti» imputabili, «quegli atti il cui fine sia prevalentemente l’aggiramento» delle norme vigenti. Tra gli esempi negativi citati, «la concessione di un finanziamento, da parte di un intermediatore bancario, in via subordinata alla contestuale sottoscrizione di altri prodotti finanziari emessi dal medesimo, magari non convenienti al cliente». Un riferimento alla storia recente di alcuni istituti bancari che hanno lasciato sul lastrico molti piccoli risparmiatori è tristemente nota.<p> <p> <p> <p>Inoltre, il documento invita a non ignorare i sistemi bancari collaterali (Shadow banking system), che «hanno determinato una perdita di controllo sul sistema da parte di varie autorità di vigilanza nazionali». Significativo anche il passaggio dedicato ai grandi soggetti del commercio mondiale che «abbattono il proprio carico fiscale spostando i ricavi da una sede all'altra, a seconda di quanto loro convenga , trasferendo i profitti nei paradisi fiscali e i costi nei Paesi ad elevata imposizione tributaria». Tutto ciò ha sottratto risorse decisive all’economia reale e contribuito a generare sistemi economici fondati sulla disuguaglianza.<p> <p> <p> <p>Non è possibile tacere che quelle sedi offshore, in più occasioni sono divenute luoghi abituali per il riciclaggio di denaro “sporco”». In ogni caso, «proprio l’elusione fiscale da parte dei principali attori che si muovono sui mercati, specie dei grandi intermediari finanziari, rappresentando un’ingiusta sottrazione di risorse all’economia reale, è un danno per tutta la società civile». Nel documento si avanza anche una proposta concreta: «È stato calcolato che basterebbe una minima tassa sulle transazioni compiute offshore per risolvere buona parte del problema della fame nel mondo: perché non intraprendere con coraggio la via di una simile iniziativa?». Il sistema offshore, «specie per i Paesi le cui economie sono meno sviluppate, ha finito per aggravare il loro debito pubblico», con enormi ricchezze accumulate nei paradisi fiscali da soggetti privati che socializzano soltanto le perdite.<p> <p> <p> <p>Infine, il documento giudica positivamente tutto ciò che si muove dal basso, delle reti di consumatori, della possibilità di «votare con il portafoglio», e orientandosi «alla scelta di quei beni alle cui spalle sta un percorso degno dal punto di vista etico». Si tratta «di votare quotidianamente nei mercati a favore di ciò che aiuta il benessere reale di noi tutti e di rigettare ciò che ad esso nuoce». E lo stesso vale per i risparmi, che andrebbero indirizzati verso «quelle aziende che operano con chiari criteri, ispirati ad un’etica rispettosa di tutto l’uomo e di tutti gli uomini ed in un orizzonte di responsabilità sociale».<p> <p> <p> <p>Non ci si deve dunque rassegnare alla pervasività «degli odierni sistemi economico-finanziari», perché «ciascuno di noi può fare molto, specialmente se non rimane solo… Oggi più che mai, siamo tutti chiamati a vigilare come sentinelle della vita buona ed a renderci interpreti di un nuovo protagonismo sociale». Con la richiesta di nuove regole a tutela soprattutto dei più deboli, di cambiamenti strutturali e della valorizzazione delle esperienze positive in atto, il documento – destinato a far discutere i fans della deregulation e dei mercati che si auto-governano – s’inserisce in un processo nuovo, per la realizzazione dal basso di un ecosistema economico-finanziario nel quale impatto sociale e bene comune non siano soltanto parole vuote o elementi di marketing. Pochi giorni fa è stata annunciata la nascita della Fondazione “Quadragesimo anno”, tenuta a battesimo durante un convegno alla Lateranense : intende realizzare un sistema di certificazione degli investimenti e delle imprese conformi alla Dottrina Sociale della Chiesa.<p> <p> <p> <p><p> <p>LEGGI ANCHE - Ladaria: incredibile che la ricchezza mondiale sia ancora in mano a poche “superstar”   <p> <p><p> <p>LEGGI ANCHE - La suora docente di Economia politica: “C’è bisogno di biodiversità anche nella finanza”  <p> <p> <p> <p> <p> <p><p> <p> <p><p> <p>", "time": "2018-05-17T11:03:02+01:00", "type": "vaticaninsider"}
{"title": "IOR in attivo, calano i depositi e l'utile soffre per i tassi zero ", "url": "https://www.lastampa.it/2018/05/22/vaticaninsider/ior-in-attivo-calano-i-depositi-e-lutile-soffre-per-i-tassi-zero-1QhnMSGrhLxSxs8irZlWMJ/pagina.html", "review": "", "content": "<p> <p>L'Istituto per le Opere di Religione nel 2017 ha servito 14.945 clienti rappresentativi di circa 5,3 miliardi di euro di risorse finanziarie (erano 5,7 miliardi nel 2016) di cui circa 3,5 miliardi sono relativi a risparmio gestito e in custodia. È quanto emerge dal bilancio dello IOR 2017, pubblicato a sorpresa nel pomeriggio di martedì 22 maggio. Dal documento emerge un calo significativo dei depositi della clientela, passati da un due miliardi e 28 milioni a un miliardo e 839 milioni: sono dunque usciti dall'Istituto 189 milioni della clientela. Vistoso anche il calo dei titoli in custodia, passati da 554 a 474 milioni, e delle gestioni patrimoniali, calate da 3 miliardi e 110 milioni a 2 miliardi e 957 milioni. <p> <p> <p> <p>L'utile è stato di 31,9 milioni (il risultato netto del 2016 pari a 36 milioni includeva 13 milioni di euro di voci straordinarie relative al rilascio di fondi accantonati): l'utile è stato interamente devoluto al Papa. Al 31 dicembre 2017, il patrimonio dello IOR (al netto della distribuzione degli utili devoluti al Papa) è pari a 627,2 milioni di euro. <p> <p> <p> <p>«Anche nel 2017 - scrive il cardinale Santos Abril y Castelló, presidente della Commissione cardinalizia - l’Istituto ha rinnovato il proprio impegno ad affermare la centralità della dimensione etica rispetto a quella del profitto attraverso importanti scelte “etiche” che hanno interessato ambiti sensibili di attività quali gli investimenti, la trasparenza fiscale e la strategia legale seguita a tutela della propria reputazione».<p> <p> <p> <p>Lo IOR ha continuato a selezionare «per sé e per i propri clienti solo investimenti in linea con i principi cattolici e la scelta di dare piena attuazione alle convenzioni fiscali firmate negli ultimi anni rispettivamente con gli Stati uniti d’America e con la Repubblica Italiana al fine di rendere fiscalmente trasparenti i conti della proprietà e quelli della clientela, pur consapevole di una possibile contrazione della clientela a seguito di scelte così rigorose».<p> <p> <p> <p>Il cardinale nella lettera che apre il bilancio 2017 ricorda anche «la scelta dell’Istituto di rimettersi alle decisioni dei tribunali competenti per accertare le responsabilità di soggetti che in passato, a vario titolo (amministratori, dirigenti, investitori e/o consulenti dell’epoca) ne hanno tradito la fiducia e lo hanno gravemente danneggiato, nonostante i consistenti accordi transattivi proposti da alcuni degli interessati per riparare ai danni causati all’Istituto con le loro condotte. Consapevole dell’importanza di affermare, anche in questo caso, la centralità della dimensione etica rispetto a quella meramente economica - continua Abril - l’Istituto ha escluso qualsiasi trattativa con chi l’ha trascinato nel fango, subordinando il risarcimento dei danni reputazionali ed economici all’accertamento delle responsabilità emergenti ad opera delle autorità competenti e alla decisione delle autorità competenti». Proprio nei giorni scorsi si è aperto il processo in Vaticano all'ex presidente dell'Istituto, Angelo Caloia, e al legale Gabriele Liuzzo, accusati di peculato e auto-riciclaggio in relazione a dismissioni immobiliari fatte dallo IOR tra il 2001 e il 2008, con un danno calcolato in 57 milioni di euro<p> <p> <p> <p>Soddisfatto anche il prelato dell'Istituto, monsignor Battista Ricca, che parla di un «cambio di mentalità: non lavorare in Istituto pensando di operare in un posto qualsiasi. Cosa che ha portato in passato ad assumere atteggiamenti un po’ troppo disinvolti e non sempre attenti all’etica, mancando la quale si era arrivati a un’eccessiva indipendenza che ha rischiato di far perdere un senso alla reale necessità dell’Istituto e quindi alla sua utilità per la Santa Sede». Oggi, ricorda Ricca, c'è una «concezione più esatta delle finalità: i risultati di bilancio dimostrano che ormai si è superata la logica del far soldi per far soldi, ma usare i soldi per rispondere alle necessità per le quali l’Istituto è stato fondato, cioè aiutare le attività della Chiesa Cattolica. Spesso si crede che se si possiede tanto si possa fare tanto. Meglio possedere poco e fare bene, fare cose necessarie, ridisegnare le priorità».<p> <p> <p> <p>Il bilancio, informa un comunicato dell'Istituto, è stato sottoposto a revisione contabile dalla società di revisione indipendente Deloitte &amp; Touche S.p.A. «Il contributo maggiore al risultato netto, pari a Euro 44,3 milioni, è derivato dalla gestione degli investimenti in linea con le strategie degli anni precedenti». Inoltre, l'Istituto ha continuato il processo di ottimizzazione dei costi, iniziato negli anni precedenti, riducendoli a 18,7 milioni di euro (erano 19,1 milioni nel 2016). È invece salito il costo del personale dell'Istituto, pari a 11,4 milioni di euro (erano 10,2 nel 2016, si registra così un più 11,8%), a motivo di nuove assunzioni con retribuzioni più elevate.<p> <p> <p> <p>Viene particolarmente sottolineata, nella presentazione del bilancio, l'attenzione crescente all'etica negli investimenti, traguardo sempre più sentito ed urgente, come attesta il recente documento sui temi economico-finanziari pubblicato dalla Congregazione per la dottrina della fede e del Dicastero per lo sviluppo umano integrale, e come attesta pure l'interesse per la nascita della nuova Fondazione Quadragesimo Anno, che intende lavorare avvalendosi di un comitato scientifico di altissimo livello per realizzare un sistema di certificazione degli investimenti conformi alla Dottrina sociale della Chiesa.<p> <p> <p> <p>«L’esaltazione della vita umana, la creazione e la dignità umana sono alcuni tra i valori irrinunciabili che guidano l’Istituto nella selezione degli investimenti - si legge nel bilancio 2017 - L’Istituto ha infatti espresso il proprio impegno a contribuire alla “cura della casa comune”, invocata da Papa Francesco nella lettera enciclica Laudato si’, selezionando i propri investimenti anche sulla base di due aspetti fondamentali richiamati nella stessa dal Santo Padre: la responsabilità sociale delle imprese, e il ruolo delle imprese nella realizzazione di un futuro sostenibile».<p> <p> <p> <p>Lo IOR ha quindi continuato «a escludere investimenti in imprese che violano o non rispettano in pieno i principi globalmente riconosciuti in materia di diritti umani, standard lavorativi, lotta alla corruzione e lotta alla criminalità ambientale, pronto a disinvestire qualora il rispetto di tali principi da parte delle imprese scelte venisse meno». E allo stesso tempo «ha continuato a realizzare investimenti tesi anche a favorire lo sviluppo dei paesi più poveri, nel rispetto di scelte coerenti con la realizzazione di un futuro sostenibile per le generazioni future». Inoltre, l'Istituto «ha contribuito alla realizzazione di numerose attività di tipo benefico e sociale, sia attraverso donazioni di carattere finanziario, sia tramite concessioni di immobili di sua proprietà, in locazione a canone agevolato o comodato d’uso gratuito a enti con finalità sociale».<p> <p> <p> <p>Al 31 dicembre 2017, il totale dei clienti dello IOR pari a 14.945 (nel 2016 erano 14.960) risultava così suddiviso in quanto a consistenze patrimoniali detenute presso lo stesso: ordini religiosi (52%), dicasteri della curia romana, uffici della Santa Sede e dello Stato della Città del Vaticano e nunziature apostoliche (11%), conferenze episcopali, diocesi e parrocchie (9%); enti di diritto canonico (8%), cardinali, vescovi e clero (8%), dipendenti e pensionati vaticani (8%); altri soggetti, comprese le fondazioni di diritto canonico (4%). La caratteristica comune di tutti i clienti dell’Istituto è il far parte della Chiesa cattolica o l’essere al servizio della stessa.<p> <p> <p> <p>Lo IOR fornisce ai propri clienti servizi di deposito dei fondi oltre che di gestione patrimoniale e custodia titoli. Al 31 dicembre 2017, il valore netto delle attività detenute nei portafogli gestiti era pari a 3,0 miliardi di euro (2016: 3,1 miliardi di euro), il valore netto in portafogli in custodia e amministrazione era pari a 474,6 milioni di euro (2016: 554,8 milioni di euro) e il valore netto del denaro depositato pari a 1,8 miliardi di euro (2016: 2,0 miliardi di euro), per un totale complessivo di valori di terzi pari a 5,3 miliardi di euro (2016: 5,7 miliardi di euro).<p> <p> <p> <p>Balza subito agli occhi il calo della raccolta dalla clientela, diminuita l'anno scorso di 189,4 milioni di euro, così come si è ridotta la liquidità depositata dalle gestioni patrimoniali (-78,1 milioni di euro). Ci sono effetti dovuti ai cambi sui depositi e ai pagamenti delle imposte sulle attività finanziarie avvenuti tramite l’Istituto. Il calo dei depositi è una conseguenza dei nuovi standard. Non essendoci più una convenienza di tipo fiscale, né interessi maggiori rispetto ad altre banche, la “concorrenzaˮ tra istituti bancari avviene soprattutto sui servizi alla clientela, dall'home banking, ai bancomat ad altri servizi: e su questo il cammino da compiere da parte dell'Istituto appare ancora molto lungo. <p> <p> <p> <p>Come spiegare, infine, il calo di depositi e titoli in deposito a fronte di un numero di clienti che rimane sostanzialmente invariato? Una motivazione può essere legata all'annuale apertura di nuovi conti presso lo IOR da parte di centinaia di studenti che si iscrivono alle Università Pontificie, nei quali transitano cifre bassissime, dell'ordine di qualche migliaio di euro, e che generalmente non vengono chiusi. Questi compensano, ma solo dal punto di vista numerico, i conti (ben più consistenti dal punto di vista dei depositi) dei clienti che decidono di lasciare lo IOR.<p> <p> <p> <p> <p> <p><p> <p> <p><p> <p>", "time": "2018-05-22T19:28:00+01:00", "type": "vaticaninsider"}
{"title": "Ladaria: incredibile che la ricchezza mondiale sia ancora in mano a poche “superstar” ", "url": "https://www.lastampa.it/2018/05/17/vaticaninsider/ladaria-incredibile-che-la-ricchezza-mondiale-sia-oggi-in-mano-a-poche-superstar-1ttRGCk8SKYC6pTsl9ZwDJ/pagina.html", "review": "", "content": "<p> <p>Anzitutto sia chiaro: non si tratta di «un dogma di fede», i suoi contenuti «non provengono dalla rivelazione cristiana» e i credenti sono, sì, «vincolati» ma «non fino all’ultimo». Certo è che nessun cattolico, specialmente quelli coinvolti nel vasto campo dell’economia e della finanza, potrà da oggi non tenere conto delle indicazioni contenute nel documento Oeconomicae et pecuniariae questiones, diffuso dal Vaticano e frutto del lavoro di due Dicasteri, quello per il Servizio dello Sviluppo umano integrale e la Congregazione per la Dottrina della Fede.<p> <p><p> <p>Il prefetto dell’ex Sant’Uffizio, lo spagnolo Luis Francisco Ladaria Ferrer, su questo punto è stato estremamente chiaro: «Non è un documento che vuole stabilire cose definitive. Entra nel magistero ordinario in quanto approvato dal Papa. I cattolici sono vincolati ma non fino all’ultimo, nel senso che ciò che un cattolico non potrà fare sarà dire che prescinde da questo», ha spiegato ai giornalisti durante la presentazione del testo nella Sala Stampa vaticana. Ciò non toglie che «chi è esperto in materia possa individuare delle alternative più giuste e valide».<p> <p><p> <p>Per la Congregazione che da secoli si occupa di salvaguardare l’ortodossia cristiana un documento del genere è quasi una “prima volta”: «Non ricordo tutti i documenti della Dottrina della Fede pubblicati nella sua lunga storia», ha detto Ladaria, «sicuramente molte volte si è occupata di questioni economiche, ad esempio con il tema dell’usura, ma questo campo non è stato studiato come ad esempio quello della morale della vita e della sessualità su cui si è scritto di più… Oggi, però, le nuove sensibilità rendono necessaria una riflessione sul tema». <p> <p><p> <p>Necessaria e forse anche urgente in un’epoca di soggetti economici forti divenuti «superstar», di risorse sempre più concentrate nelle mani di pochi, e di pratiche finanziarie «disoneste e predatorie». In gioco non ci sono solo questioni di mercato e di denaro, ma la persona umana; o meglio, per dirla come Ladaria, «una miopia antropologica ed una progressiva crisi dell’umano». <p> <p><p> <p>Per questo il Vaticano ha voluto offrire delle «considerazioni per un discernimento etico circa alcuni aspetti dell’attuale sistema economico-finanziario», come recita il sottotitolo del documento. A monte non c’è «un incarico diretto» del Papa, che, tuttavia, non ha mai risparmiato le sue critiche verso «l’economia che uccide» e il «dio-denaro» che schiaccia l’uomo, bensì «una richiesta dal basso», ha spiegato monsignor Ladaria. Cioè la domanda, da più parti, di fare chiarezza su alcuni aspetti alla luce della Dottrina sociale della Chiesa, in modo da evitare «un collasso sociale a livello mondiale, dalle devastanti conseguenze».<p> <p><p> <p>«L’uomo, oggi, non sapendo più chi è, e cosa ci sta a fare nel mondo, non sa più nemmeno come agire bene, finendo per rimanere in balia delle sue convenienze del momento e degli interessi che dominano il mercato», ha sottolineato il prefetto. «L’utile del più forte ha preso sopravvento sul bene autentico ed è divenuto il vero fattore dominante i rapporti economico-sociali. In tal modo, il bene comune è sparito in molti ambienti dall’orizzonte del vivere, si è accresciuta la conflittualità delle relazioni e le disuguaglianze sono divenute più pronunciate».<p> <p><p> <p>Se per Ladaria tutto questo «è incredibile», come incredibile «è anche solo il pensare che dieci persone possano detenere quasi la metà della ricchezza mondiale», per il cardinale Turkson, prefetto del Dicastero per lo sviluppo integrale, va riformulato totalmente l’approccio finanziario. Non è possibile che oggi sia «focalizzato più sulla speculazione che sul servizio all’economia reale» ha detto, per poi invocare «libertà, responsabilità, giustizia, solidarietà e amore» quali principi di base per un vero sviluppo. <p> <p><p> <p>Il porporato ghanese ha sottolineato inoltre che Oeconomicae et pecuniariae questiones trae le mosse dal «libretto» del 2011 pubblicato dopo lo scoppio della crisi. «I sentimenti sono gli stessi», ha spiegato; in più il testo diffuso oggi fa «un appello alla saggezza comune dei diversi popoli». <p> <p><p> <p>Intervenendo l’economista Leonardo Becchetti, docente di economia politica all’Università “Tor Vergata” di Roma, al banco dei relatori insieme a Lorenzo Caprio, professore di Finanza aziendale all’Università Cattolica di Milano, ha posto in luce un’ulteriore problematica: «Il Pil è in crescita nel mondo, ma il problema gigantesco che abbiamo è la redistribuzione del reddito». In quest’ottica va chiarito anche che non sono i robot, le macchine, a «rubare» il lavoro all’uomo. «Non è il progresso tecnologico che fa diminuire l’occupazione; quest’ultimo, anzi, fa crescere la ricchezza», ha sottolineato l’economista. Il problema è «che queste risorse vengono nascoste con l’elusione e l’evasione fiscale. Il che significa che non si crea nuova domanda e non ci sono investimenti sui nuovi settori di sviluppo per rispondere a quella domanda». È un meccanismo, ha detto Becchetti, «che genera profitti senza prosperità». Mentre la ricchezza prodotta, come afferma l’economista Joseph Stiglitz, «evapora al sole tropicale dei paradisi fiscali». <p> <p><p> <p>LEGGI ANCHE - “Sistemi economico-finanziari pervasivi. Possiamo cambiare insieme”<p> <p><p> <p>LEGGI ANCHE - La suora docente di Economia politica: “C’è bisogno di biodiversità anche nella finanza”<p> <p> <p> <p> <p> <p><p> <p> <p><p> <p>", "time": "2018-05-17T18:18:00+01:00", "type": "vaticaninsider"}
{"title": "“La mia Giordania, generosa con i rifugiati” ", "url": "https://www.lastampa.it/2018/05/25/vaticaninsider/la-mia-giordania-generosa-con-i-rifugiati-uP7M3K4e3ZjaawlJlj4zhK/pagina.html", "review": "", "content": "<p> <p>«Secondo l'Alto commissario delle Nazioni Unite per i rifugiati (UNHCR) (Report-Feb, 2018), il numero totale di rifugiati in Giordania è di circa 740.160. La Giordania è uno dei paesi più colpiti dalla crisi siriana, ha abbracciato un alto numero di rifugiati, soprattutto rifugiati siriani ma anche iracheni, yemeniti, sudanesi, somali e di altre nazionalità. La Giordania ha la seconda più alta percentuale di rifugiati rispetto alla sua popolazione nel mondo: 89 rifugiati ogni 1000 abitanti».<p> <p><p> <p>Nada Jabr ha 28 anni, è cittadina giordana di origini palestinesi, è nata in Libia e vive lontano dalla sua terra d’origine, la Palestina. È una delle studentesse del corso di laurea magistrale internazionale in lingua inglese European Economy and Business Law della facoltà di Economia all’Università di Roma Tor Vergata. EEBL rappresenta un corso di eccellenza nell’ambito dell’offerta formativa del Dipartimento di Economia e Finanza e lunedì 28 maggio si svolgerà l’Open Day del corso, che raduna studenti provenienti da più di venti Paesi del mondo.<p> <p><p> <p>In occasione dell’EEBL DAY, studenti, docenti e ospiti saranno coinvolti in un momento di dialogo e invitati a condividere le loro idee sul tema della pace. Ospiti d’onore saranno l’Ambasciatore Ahmet Üzümcü, Direttore Generale dell’Organizzazione per la Proibizione delle Armi chimiche (OPCW), organizzazione vincitrice del premio Nobel per la Pace nel 2013, e l'ambasciatore Carlo Trezza, Consigliere scientifico presso l'Istituto Affari Internazionali (IAI) di Roma e coordinatore del gruppo italiano dell'European Leadership Network (ELN).<p> <p><p> <p>La storia di Nada Jabr, musulmana («moderata», tiene a precisare) è emblematica e in un tempo in cui si parla soltanto della «fuga di cervelli» italiani, accende i riflettori anche sulla meno considerata «formazione di cervelli», cioè di studenti provenienti da altri Paesi e destinati a farvi ritorno assumendo ruoli chiave all’interno delle rispettive società. Nada, laureata in Scienze bancarie e finanziarie in Giordania, da due anni in Italia per frequentare il corso in lingua inglese EEBL, ha vissuto in prima persona le drammatiche dinamiche delle migrazioni dei profughi di guerra.<p> <p><p> <p>«Dopo l'occupazione della Palestina nel 1948 (Al-Nakba) – spiega a Vatican Insider - la Giordania ha concesso la cittadinanza giordana a un alto numero di palestinesi, mio nonno si è trasferito dalla Palestina al Kuwait per lavorare lì nel 1966, un anno prima della seconda guerra del 1976 (Al -Naksa). Dopo di che, quando è iniziata la guerra tra Iraq e Kuwait, la famiglia di mio padre si è trasferita in Giordania e si sono stabiliti lì perché hanno ottenuto la cittadinanza giordana. Essere parte di una famiglia palestinese significa non avere tutti i membri della famiglia in un unico posto».<p> <p><p> <p>In Giordania Nada ha fatto la volontaria con un'associazione umanitaria organizzata da un gruppo di giovani. «Ho promosso diverse iniziative impegnate ad aiutare i meno fortunati fornendo loro i bisogni primari di cibo e vestiti. L’obiettivo dell’associazione è quello di disegnare sorrisi sui volti degli orfani, dei diseredati e dei bambini bisognosi attraverso campagne di volontariato orientate all'azione».<p> <p><p> <p>«Attraversare il confine – continua la giovane studentessa - è una situazione che viene imposta a un popolo innocente che non ha altra colpa se non quella di essere la parte più debole di un conflitto nazionale o internazionale. Nel nostro caso, i palestinesi hanno dovuto abbandonare il Paese con la forza. Molti non hanno neppure la cittadinanza e io sono uno di loro. Attraversare il confine significa semplicemente sacrificare persone innocenti».<p> <p><p> <p>Da quando la guerra in Siria è scoppiata, nel marzo 2011, nuove ondate di profughi si sono riversate nei Paesi limitrofi. «I siriani sono fuggiti dal paese attraversando Giordania, Libano e Turchia. Non avevano altro modo di sfuggire alla guerra e di essere al sicuro; hanno provato molti modi, anche quelli illegali, sono stati costretti a farlo nella speranza di poter tornare un giorno».<p> <p><p> <p>«La Giordania – spiega Nada Jabr - si trova in una posizione critica, circondata da Paesi che soffrono la guerra. Soprattutto quando si parla di Siria e Iraq che sono i principali partner commerciali, non dobbiamo trascurare di menzionare l'effetto del conflitto israelo-palestinese. La presenza dell’ISIS in Siria e in Iraq ha aggravato i rischi per la sicurezza della Giordania, quindi il Paese ha svolto un ruolo strategico nell'alleanza anti-ISIS. La Giordania ha realizzato più di 1000 missioni in Siria in coordinamento con gli Stati Uniti per combattere l'ISIS. Le tribù giordane hanno anche promesso di combattere l'ISIS se questo rappresentasse una minaccia alla stabilità e alla sovranità del loro paese».<p> <p> <p> <p>Oggi, con i suoi 740.160 rifugiati, pari a 89 ogni mille abitanti, la Giordania è il secondo Paese al mondo per numero di rifugiati. «L'afflusso di rifugiati – racconta la studentessa - ha messo sotto pressione i servizi pubblici e imposto molte tensioni, 140.000 bambini siriani sono stati iscritti nelle già affollate scuole pubbliche giordane, i costi delle case nel nord del paese sono aumentati fino al 300% secondo i rapporti del governo. Inoltre, c'è una forte pressione sul mercato del lavoro. <p> <p>La guerra è sempre costosa e causa perdite, il costo dei profughi è di circa 2,9 miliardi di dollari (l'8% del PIL della Giordania) e, secondo i rapporti del governo, solo il 5,5% è stato coperto dalla comunità internazionale. Le guerre della regione hanno portato a massicce dislocazioni umanitarie. La Giordania sta affrontando le sfide economiche e politiche che il conflitto in un paese può imporre al suo vicino».<p> <p> <p> <p> <p> <p><p> <p> <p><p> <p>", "time": "2018-05-25T15:28:00+01:00", "type": "vaticaninsider"}
{"title": "Albertini: “Un mercato con profonde asimmetrie non può autoregolarsiˮ ", "url": "https://www.lastampa.it/2018/06/08/vaticaninsider/albertini-un-mercato-con-profonde-asimmetrie-non-pu-autoregolarsi-JcNWDFPWgl0ehQl3yd1NON/pagina.html", "review": "", "content": "<p> <p>La lettura del documento “Oeconomicae et pecuniariae quaestiones”, grazie alla sua ampiezza e profondità, mi ha stimolato a fare alcune riflessioni sulla impostazione attuale del sistema finanziario e a cercare di “riorganizzare” le mie idee sul tema dell’etica applicata al mondo degli affari. Un tema che sento in modo particolare.<p> <p><p> <p>Il punto di partenza del documento è la constatazione che, nonostante la indubbia crescita del benessere globale dopo la Seconda Guerra Mondiale, sono aumentate le diseguaglianze fra i vari Paesi e al loro interno. Non solo. Il progresso economico misurato dal PIL si è sempre più slegato dallo «star bene» sociale e della persona. La qualità non ha seguito la quantità, anzi in molti casi è arretrata. Consideriamo il nostro Paese. Dalla «Italia anno zero» dell’immediato dopoguerra, dove la speranza di una vita migliore spingeva tutti a guardare oltre le macerie materiali, siamo arrivati ad un’epoca in cui nella media il benessere è stato raggiunto ma mancano le speranze. Agli estremi, al posto dalla speranza, da un lato troviamo la disperazione e la rassegnazione e dall’altro l’egoismo ed il cinismo. Come si può “star bene” individualmente e socialmente in questa situazione?<p> <p><p> <p>La mancanza di speranze, e quindi di stimoli a puntare verso traguardi anche lontani, è forse ciò che spiega la tendenza a guardare al breve termine, l’ansia per il risultato immediato, l’opportunismo nelle scelte, nei casi estremi il cinismo. Il formarsi di questi atteggiamenti, oggi prevalenti nel mondo occidentale, è stato in qualche modo favorito dal grande sviluppo dei mercati finanziari. Oggi i mercati sono globali, coprono infinite categorie di strumenti finanziari, sono sempre più efficienti nel funzionamento. I mercati si sono anche “democratizzati”: tutti, dal piccolo risparmiatore al grande investitore, vi possono accedere direttamente o, tramite i fondi di investimento, indirettamente.<p> <p><p> <p>Virtualmente piccoli e grandi sono tutti sullo stesso piano, ma nella realtà non è così. Con l’ampliarsi a dismisura delle possibilità di operare e delle opportunità da cogliere, si sono infatti ha ancor più estremizzati due elementi critici: oltre ad una concentrazione di potere contrattuale, ben evidenziata nel documento, vi è anche una concentrazione di conoscenza dei meccanismi economico-finanziari e, quindi, della capacità di trarne vantaggio a scapito degli altri. Un mercato in cui vivono queste due cruciali asimmetrie non può compiere il suo dovere: domanda e offerta sono costituzionalmente distorte. Di conseguenza viene anche meno la fondamentale funzione di efficiente allocatore delle risorse, come osservato nel documento.<p> <p><p> <p>Quando poi sulle asimmetrie fanno leva comportamenti immorali e truffaldini la possibilità di creare danni cresce esponenzialmente. È di questi giorni un articolo sul Financial Times che, riportando un caso reale, ben illustra quanto sintetizzato nel documento sul tema dei CDS. È la storia di un fondo hedge all’interno del più grande gruppo di Asset Management al mondo, il cui gestore aveva inventato il manufactured default. In sostanza, usando l’influenza del suo gruppo, portava artificialmente sull’orlo del fallimento le società nei cui CDS aveva investito, al fine di trarre il massimo profitto dal suo investimento. Qui c’è proprio tutto: l’esercizio prevaricante della forza contrattuale e il giocare conoscendo a priori le «carte coperte». Per inciso, una volta ottenuto il risultato le società venivano lasciate al loro, generalmente triste, destino.<p> <p><p> <p>Per quanto trasparente ed efficiente, un mercato in cui esistono profonde asimmetrie non può certo autoregolarsi. Si è pertanto cercato di contrastare le aberrazioni con una regolamentazione del sistema finanziario sempre più stringente ed invasiva. Più o meno tutti i punti critici sottolineati nel documento sono oggi in realtà presidiati da norme e regole imposte dalle varie Autorità di Vigilanza. Tuttavia, oltre ad una impostazione spesso più formalistica che di sostanza, la regolamentazione «calata dall’alto» ha alcuni risvolti negativi. Da un lato tende ad essere costantemente superata dall’inventiva degli operatori finanziari.<p> <p><p> <p>È il caso dell’uso spregiudicato dei CDS, descritto sopra, per il quale non è stato possibile dimostrare una violazione di norme. Dall’altro tende a far considerare lecito e giustificato tutto ciò che la normativa non copre, dando così spazio al cosiddetto “moral hazard”. In aggiunta, normative intricate aprono diverse possibilità di interpretazione e rendono difficile la loro armonizzazione fra i vari Paesi. Armonizzazione quanto mai necessaria per evitare il cosiddetto «arbitraggio fra regolamentazioni», campo nel quale gli operatori finanziari ancora una volta applicano una creatività degna di miglior causa. Anche se da completare, l’opera coordinata fra i vari Paesi ha avuto, fortunatamente, effetto sul tema delle piazze “offshore”, ma non dimentichiamo che in questo caso potente propulsore è stato la necessità per i vari Paesi di rimpolpare i conti pubblici recuperando alla tassazione masse nascoste la cui esistenza era stata per molti anni da tutti sostanzialmente tollerata.<p> <p><p> <p>La correttezza nei rapporti fra chi accede ai mercati finanziari non può, dunque, essere assicurata dagli stessi meccanismi di mercato, i quali tendono anzi ad amplificare le asimmetrie, né dall’apparato normativo, destinato ad essere quanto meno tardivo se non controproducente. Come osserva il documento, si rende necessaria, alla base, una «chiara fondazione etica». In altre parole la «cura» deve venire da ciascuno di noi, e di questo gli stessi operatori dei mercati finanziari sono ormai ben coscienti.<p> <p><p> <p>L’asimmetria conoscitiva di cui si parlava prima è frutto di un pesante deficit culturale in termini di conoscenza dei meccanismi dei mercati finanziari. La scuola non fornisce alcuna base di giudizio a chi prima o poi nella sua vita dovrà occuparsi dei propri risparmi o anche, semplicemente, dovrà scegliere in una competizione elettorale fra questo e o quel partito sulla base di programmi in cui i risvolti economici e finanziari sono sempre di grande rilievo. Le Università specializzate, le Business School, insegnano tutto sui mercati e gli strumenti finanziari con l’obiettivo di preparare ad usarli al meglio (e magari ad inventarne di nuovi…), ma con un approccio spesso opportunistico e che prescinde dalla valutazione delle conseguenze.<p> <p><p> <p>Il cercare di colmare questo deficit culturale è importante, non solo per fornire qualche arma di difesa ai più deboli ma anche per ben inquadrare il concetto di «etica negli affari». La portata di questo concetto, infatti, non è così evidente.<p> <p><p> <p>A mio giudizio la regola a cui attenersi nel mondo finanziario è la versione «in negativo» della “regola d’oro” richiamata nel documento, ossia «non fare agli altri ciò che non vorresti fosse fatto a te». È una regola semplice, certamente riduttiva rispetto alla “regola d’oro”, ma quasi sempre efficace. Dico quasi sempre perché data la complessità del mondo in cui viviamo non è sempre facile individuare cosa è dannoso ed a chi.<p> <p><p> <p>Prendo ad esempio lo «speculare», indicato nel documento come comportamento non etico. È «intento speculativo» il comperare le azioni di una società sperando di venderle il prima possibile a prezzo più alto? Lo è sicuramente se usufruisco di una asimmetria di forza contrattuale o di conoscenza. Non penso lo sia se non godo di alcun vantaggio rispetto agli altri partecipanti al mercato, indipendentemente dalla durata del mio investimento. Al limite l’“high frequency trading”, citato dal documento in termini negativi, svolge una funzione utile per il mercato perché, assicurando una continuità nella trattazione, favorisce la “liquidità” del mercato, cioè la possibilità di acquistare o vendere in ogni momento. In ogni caso non sottrae capitali alla economia reale.<p> <p><p> <p>Trovo dunque necessario cercare di definire il concetto di etica negli affari sgombrando il campo da interpretazioni che, alla fine, ne indebolirebbero la portata. Una solida impostazione etica deve poi essere data ai giovani, in particolare nelle Università specializzate, le Business School, come suggerisce il documento. Non è infatti accettabile che chi si prepara per entrare nel mondo del lavoro, vi arrivi senza un bagaglio culturale che lo guidi nelle scelte e nelle responsabilità che sarà tenuto a prendere.<p> <p> <p> <p>* Amministratore delegato della Banca Albertini Syz<p> <p> <p> <p> <p> <p><p> <p> <p><p> <p>", "time": "2018-06-08T10:30:00+01:00", "type": "vaticaninsider"}
{"title": "Il Papa: tragica e falsa la dicotomia tra etica delle religioni e interessi della finanza ", "url": "https://www.lastampa.it/2018/05/26/vaticaninsider/francesco-tragica-e-falsa-la-dicotomiatra-letica-delle-religioni-e-gli-interessi-della-finanza-okTQ4v1K2nS3AeU5DRR35H/pagina.html", "review": "", "content": "<p> <p>L’egoismo e l’esclusione, la crisi economica e la mancanza di occupazione, le minacce alle famiglie e l’indifferenza verso giovani, poveri e migranti. La “cultura dello scarto”. Papa Francesco guarda alle sfide che rendono oggi il mondo incerto e, nell’udienza alla Fondazione Centesimus Annus pro Pontifice, a conclusione della conferenza internazionale “Nuove politiche e stili di vita nell'era digitale” che ne celebra i 25 anni di vita, invoca «una cultura globale di giustizia economica, di uguaglianza e di inclusione» alla luce della Dottrina Sociale della Chiesa.<p> <p><p> <p>Parlando nella Sala Regia, a pochi metri dalla Biblioteca dove in mattinata ha incontrato il «fratello» Bartolomeo che, a sua volta, ha aperto i lavori della conferenza, Papa Bergoglio parla con i membri della Centesimus Annus delle «attuali difficoltà e crisi nel sistema economico» che «hanno una innegabile dimensione etica: sono legate a una mentalità di egoismo e di esclusione che ha generato nei fatti una cultura dello scarto, cieca rispetto alla dignità umana dei più vulnerabili».<p> <p><p> <p>Non sono ipotesi ma dati resi evidenti dalla «crescente “globalizzazione dell’indifferenza” davanti alle evidenti sfide morali che la famiglia umana è chiamata ad affrontare». In particolare il Papa pensa «ai molteplici ostacoli allo sviluppo umano integrale di tanti nostri fratelli e sorelle, non solo nei Paesi materialmente più poveri ma sempre più anche in mezzo all'opulenza del mondo sviluppato». «Penso anche - aggiunge Francesco - alle urgenti questioni etiche legate ai movimenti migratori mondiali».<p> <p><p> <p>«Troppo spesso una tragica a falsa dicotomia - analoga all'artificiosa frattura tra scienza e fede - si è sviluppata tra la dottrina etica delle nostre tradizioni religiose e gli interessi pratici dell’attuale comunità degli affari», afferma. «Ma vi è una naturale circolarità tra il profitto e la responsabilità sociale. Vi è infatti un “nesso indissolubile fra un’etica rispettosa delle persone e del bene comune e la reale funzionalità di ogni sistema economico e finanziario”», aggiunge citando il recente documento vaticano Oeconomicae et pecuniariae quaestiones sul discernimento etico nel sistema economico. <p> <p><p> <p>«La dimensione etica dei rapporti sociali ed economici non può essere importata nella vita e nell’attività sociale dall’esterno, ma deve emergere dall’interno», ribadisce Bergoglio. È, questo, un obiettivo a lungo termine «che richiede l’impegno di ogni persona e di ogni istituzione in seno alla società».<p> <p><p> <p>Tra le «sfide» legate a questa tematica il Vescovo di Roma enumera «la minaccia che le famiglie stanno affrontando a causa delle incerte opportunità di lavoro e dell’impatto della rivoluzione della cultura digitale». Un dramma che investe soprattutto i giovani come ha messo in luce il percorso in preparazione al Sinodo di ottobre. «Questo è un ambito decisivo nel quale la solidarietà della Chiesa è effettivamente necessaria», annota il Papa e chiede alla Fondazione di non far mancare il proprio contributo, il quale «è un’espressione privilegiata dell’attenzione della Chiesa per il futuro dei giovani e delle famiglie».<p> <p><p> <p>«Condividendo le vostre conoscenze ed esperienze, e trasmettendo la ricchezza della Dottrina sociale della Chiesa, voi cercate di formare le coscienze dei leader in campo politico, sociale ed economico», osserva Papa Francesco. La Fondazione, prosegue, «ha un ruolo importante da svolgere nel portare la luce del messaggio evangelico sulle pressanti esigenze umanitarie, e nell’aiutare la Chiesa a compiere questo aspetto essenziale della sua missione. Mediante un costante impegno con i leader dell’economia e della finanza, come pure con i dirigenti sindacali e altri del settore pubblico, voi cercate di assicurare che l’intrinseca dimensione sociale di ogni attività economica sia adeguatamente tutelata e fattivamente promossa».<p> <p><p> <p>Di qui l’incoraggiamento «a perseverare in questo impegno, che contribuisce a costruire una cultura globale di giustizia economica, di uguaglianza e di inclusione». <p> <p> <p> <p> <p> <p><p> <p> <p><p> <p>", "time": "2018-05-26T13:20:00+01:00", "type": "vaticaninsider"}
{"title": "Zamagni: una nuova finanza per superare le “strutture di peccatoˮ ", "url": "https://www.lastampa.it/2018/06/13/vaticaninsider/zamagni-una-nuova-finanza-per-superare-le-strutture-di-peccato-IPECWsWfDzumqFnnnac6uJ/pagina.html", "review": "", "content": "<p> <p>1. “Oeconomicae et Pecuniariae Quaestionis” (OPQ) è un documento – reso di dominio pubblico il 17 maggio 2018 – originale e intrigante. Originale per il taglio espositivo e soprattutto perché è la prima volta che la Congregazione per la Dottrina della Fede – la cui competenza copre anche le questioni di natura morale – interviene su una materia di Dottrina Sociale della Chiesa. Il lavoro congiunto tra Congregazione e Dicastero per il Servizio dello Sviluppo Umano Integrale è già di per sé qualcosa che non può passare inosservato e che lascerà il segno. OPQ è poi un contributo intrigante per il modo e per lo spessore con cui affronta una tematica che, come quella della nuova finanza, è oggi al centro delle preoccupazioni della Chiesa e della società in generale. (Papa Francesco ha approvato il Documento che entra pertanto nel Magistero ordinario). Come recita il sottotitolo (“considerazioni per un discernimento etico circa alcuni aspetti dell’attuale sistema economico-finanziario” – corsivo aggiunto), non ci troviamo di fronte ad una sorta di esortazione apostolica o ad un testo di taglio pastorale. Piuttosto, vi si legge un’analisi, scientificamente fondata, delle cause remote dei disordini e dei guasti che l’architettura dell’attuale sistema finanziario va determinando. Non dunque una mera descrizione, sia pure puntuale e accurata, degli effetti generati da una nuova finanza diventata, nel corso degli ultimi decenni, autereferenziale, finalizzata cioè a se stessa, anziché servire il bene comune.<p> <p><p> <p> Si legge al n.5: “La recente crisi finanziaria poteva essere l’occasione per una nuova regolamentazione dell’attività finanziaria, neutralizzandone gli aspetti predatori e speculativi (sic!) e valorizzandone il servizio all’economia reale. Sebbene siano stati intrapresi molti sforzi positivi… non c’è stata però una reazione che abbia portato a ripensare quei criteri obsoleti che continuano a governare il mondo”. A scanso di equivoci, è bene precisare che il documento non parla affatto contro la finanza, di cui riconosce la rilevanza e anzi la necessità. E non potrebbe essere diversamente, se si considera che la finanza moderna nasce entro l’alveo del pensiero economico francescano – la prima banca in senso proprio viene fondata a Perugia nel 1462 come Monte di Pietà. Esso prende piuttosto posizione nei confronti di una realtà efficacemente descritta dal seguente dato: nel 1980, l’insieme degli attivi finanziari a livello mondiale era pressochè eguale al PIl sempre mondiale. Nel 2015, la prima variabile era diventata dodici volte superiore alla seconda. Parlare di elefantiesi dell’attività speculativa è quasi un eufemismo.<p> <p><p> <p>2. Il punto centrale dell’argomento sviluppato nel Documento è l’affermazione del principio secondo cui etica e finanza non possano continuare a vivere in sfere separate. Ciò implica il rigetto della tesi del NOMA (Non Overlapping Magisteria) per primo formulata in economia nel 1829 da Richard Whateley, cattedratico all’Università di Oxford e vescovo della Chiesa Anglicana. Secondo questa tesi, la sfera dell’economia va tenuta separata sia dalla sfera dell’etica sia da quella della politica, se si vuole che l’economia ambisca a vedersi riconosciuto lo statuto di disciplina scientifica. E così è stato, almeno fino a tempi recenti, quando si è cominciato a parlare con Amartya Se e altri, di economia e etica. Non c’è bisogno di essere esperti della materia per comprendere come, a partire da una simile premessa di valore, si sia potuti arrivare alla nuova finanza, il cui motto è: “ciò che è possibile fare per ottenere un risultato utile, lo si deve fare”. Si osservi che la nuova finanza non ha tanto a che fare con i tradizionali contratti finanziari (azioni, obbligazioni, ipoteche ecc.) quanto piuttosto con flussi di cassa (alimentati da profitti, pagamenti di interessi, ecc.) che vengono combinati tra loro per creare ogni tipo di prodotto finanziario – in particolare, i famigerati derivati.<p> <p><p> <p> I paragrafi 7–12 di OPQ si soffermano con grande incisività a descrivere come dall’accettazione del principio del NOMA sia derivato l’accoglimento dell’assunto antropologico (di ascendenza Hobbesiana) dell’homo homini lupus, posto a fondamento della figura dell’homo oeconomicus. Se penso che l’altro sia per me un potenziale lupo famelico, potrò mai fidarmi di lui e potrò mai astenermi dall’imbrogliarlo a mio vantaggio in una qualche transazione finanziaria se ciò può avvenire al riparo della legge? Ben diverso è l’assunto antropologico da cui parte il paradigma dell’economia civile – fondato da Antonio Genovesi nel 1753 a Napoli – che, rifiutando esplicitamente il NOMA, riconosce che “homo homini natura amicus. (“L’uomo è per natura amico dell’altro uomo”).<p> <p><p> <p> Seconda novità di rilievo del Documento è l’importanza attribuita al principio della responsabilità adiaforica, di cui quasi mai si fa cenno. Il par.14 recita: “Al di là del fatto che molti operatori siano singolarmente animati da buone e rette intenzioni, non è possibile ignorare che oggi l’industria finanziaria, a causa della sua pervasività e della sua inevitabile capacità di condizionare e di dominare l’economia reale, è un luogo dove gli egoismi e le sopraffazioni hanno un potenziale di dannosità della collettività che ha pochi eguali”. È questo un esempio notevole di struttura di peccato, come la chiamò, per primo nella Dottrina Sociale della Chiesa, Giovanni Paolo II nella sua “Sollecitudo Rei Socialis” (1987). Non è il solo operatore di borsa, o banchiere o uomo d’affari ad essere responsabile delle conseguenze delle azioni che pone in atto – il che è ovvio ed è noto almeno dai tempi di Aristotele. Anche le istituzioni economiche – cioè le regole del gioco economico – se costruite su premesse di valore contrarie ad un’etica amica dell’uomo, possono generare danni enormi a prescindere dalle intenzioni di coloro che in esse operano. Per meglio comprendere la ragione di ciò, conviene fissare l’attenzione su tre caratteristiche specifiche della nuova finanza. La prima è l’impersonalità dei contesti di mercato, caratteristica che oscura il fatto che da qualche parte vi è sempre un qualcuno sull’altro lato dell’affare. Disponiamo oggi di robusta evidenza empirica che mostra come più distante è il decisore dall’impatto della sua attività sui clienti e su altri soggetti, meno forte è il suo senso di responsabilità morale. Non conoscendo l’identità del proprio interlocutore o di chi è destinatario della propria azione, il decisore non si ritiene responsabile dell’intero percorso entro cui viene a collocarsi la sua azione, consapevole solo degli effetti immediati della sua partecipazione. Egli si sente estraneo all’approdo del percorso, dal momento che non conosce il volto di colui o di coloro che si trovano all’ultimo anello della catena. È questo un caso frequente che bene illustra il fenomeno della “tirannia delle piccole decisioni”: il fenomeno in cui un numero di decisioni, singolarmente di piccola dimensione e rispettose dei canoni morali, cumulativamente generano un risultato che né è voluto né è accettabile. (A. Kahn, “The tyranny of small decisions”, Kyklos, 1966). <p> <p><p> <p>La seconda caratteristica è la complessità della nuova finanza, da cui sorgono i tanti problemi di agentività indiretta: il principale (cioè colui che prende la decisione) si considera moralmente disimpegnato nei confronti delle azioni poste in essere dal suo “ingegnere finanziario”, cioè dall’esperto cui affida il compito di disegnare un certo prodotto finanziario. A sua volta, quest’ultimo si mette il cuore in pace perché sa di dover eseguire un ordine. Accade così che ognuno svolge il suo ruolo; ognuno separa la propria azione dal contesto generale, rifiutandosi di voler accettare che, anche se solo amministrativamente, è parte dell’ingranaggio. Donde la sindrome della alienazione etica. Infine, la nuova finanza tende ad attrarre le persone meno attrezzate dal punto di vista etico; persone cioè che hanno pochi scrupoli morali e soprattutto molto avide. (Osservo che tale caratteristica è stata di recente avanzata da Richard Posner, economista e giurista famoso della celebre scuola di Chicago!). <p> <p><p> <p>Giova annotare che le tre caratteristiche suesposte erano state bene intese già dall’economista inglese Philip Wicksteed, quando nel suo importante contributo del 1910 aveva indicato che, soprattutto nell’area finanziaria, prevale il comportamento “nontuistico”: il soggetto economico deve operare come se non conoscesse il proprio tu, i suoi principi e i suoi interessi. (Quanto poco razionale sia la scelta del non-tuismo è facilmente dimostrabile). Riusciamo ora a comprendere perché il problema non risiede unicamente nella presenza di poche o tante mele marce; ma è su come è stata fatta la stessa cesta delle mele che si deve intervenire. Come hanno scritto J. O’Toole e W. Bennis su Harvard Business Review (June 2009): “I problemi etici nelle organizzazioni non originano da poche mele marce, ma da chi ha confezionato la cesta delle mele”. I problemi cioè originano dalla cultura d’impresa, la quale è fortemente determinata da coloro che esercitano la leadership.  Un esempio per chiarire il punto. Se le regole del gioco finanziario permettono che talune banche possano assumere dimensioni tali da poter poi essere in grado di “ricattare” il sistema secondo quanto bene reso dall’espressione “too big to fail” (troppo grandi, per fallire), e da quella ad essa collegata “too big to manage”, non ci si può stupire né stracciare le vesti se questo col tempo accade. Con il che i vari regolatori – cioè le Autorità di controllo – per “salvare la faccia” dovranno limitarsi a far sentire la loro voce e a usare la loro frusta sugli operatori finanziari di piccole e media dimensione – come è appunto accaduto in Italia nella recente crisi. <p> <p><p> <p>Le grandi banche d’affari – quelle che sono state la causa prima della crisi – non solamente hanno finito col ricevere fondi pubblici per rimettere a posto i loro conti, ma oggi continuano a comportarsi come negli anni precedenti lo scoppio della crisi (salvo piccole correzioni o qualche multa sia pure di grande entità). È veramente interessante che ad aver colto con lucidità il senso proprio della nozione di responsabilità adiaforica siano stati due premi Nobel dell’economia, George Akerlof e Robert Shiller. Nel loro recente saggio, Phishing for Phools: the Economics of Manipulation and Deception (2015) – titolo che può essere reso con “Alla ricerca degli ingenui sprovveduti: l’economia della manipolazione e dell’inganno” – si legge: “Raramente I mercati liberi e non regolati premiano… l’eroismo di coloro che si astengono dal trarre vantaggio dalle debolezze psicologiche o informative dei consumatori. La concorrenza fa sì che i manager che si autodisciplinano in questo modo tendono ad essere rimpiazzati da altri con pochi scrupoli morali. La società civile e le norme sociali attenuano questo ‘phishing’, ma l’equilibrio di mercato è tale che se c’è un’opportunità di ‘phishing’ anche le imprese condotte da persone di specchiata integrità morale dovranno adeguarsi per competere e sopravvivere”. E’ questa una bella descrizione di cosa sia una struttura di peccato!<p> <p><p> <p>3. Di un ultimo punto - ultimo, per evidenti ragioni di spazio – intendo qui dire. Il Documento in questione prende definitiva ed esplicita posizione contro la tesi della doppia moralità – purtroppo diffusa anche tra alcune organizzazioni di tipo finanziario che dichiarano di ispirarsi alla DSC. Per capire di che si tratta conviene partire dal saggio di Albert Carr, “Is business bluffing ethical?” pubblicato sulla prestigiosa Harvard Business Review del 1968. È questo il saggio che, più di ogni altro, ha guidato fino ad oggi la riflessione etica nel mondo degli affari. Vi si legge che l’uomo d’affari di successo deve essere guidato da “un diverso insieme di standard etici”, poiché “l’etica degli affari è l’etica del gioco [d’azzardo], diversa dall’etica religiosa”. Assimilando il business al gioco del poker, il noto economista americano conclude che “gli unici vincoli di ogni mossa nel business sono la legalità e il profitto. Se qualcosa non è illegale in senso stretto (sic!) ed è profittevole allora è eticamente obbligante che l’uomo d’affari lo realizzi”. Non ci sarebbe bisogno di commentare se non fosse che ancor’oggi la più parte di coloro che operano nella finanza si comportano secondo quanto suggerito da tale linea di pensiero – anche se non hanno il coraggio di riconoscerlo pubblicamente. Ed infatti quasi mai il saggio di Carr viene citato. Il senso ultimo del saggio è quello di dare ali al rovesciamento della ben nota Regola Aurea – un rovesciamento che recita: “Fai agli altri quello che non vorresti che gli altri facciano a te”. (D’altro canto, non è forse vero che nel poker, il giocatore deve barare al suo avversario, facendogli credere di avere in mano la carta che in realtà non ha? Riusciamo così a capire perché nel linguaggio corrente si continui ancora a parlare di “giocare in borsa”). Certo, vi sono stati studiosi che hanno cercato di difendere il principio della doppia moralità argomentando che la legge vigente riflette i canoni morali prevalenti nella società e dunque che il rispetto della legge già sussumerebbe il rispetto della norma morale. Non ho qui lo spazio per dimostrare la infondatezza razionale di argomentazioni del genere. Mi basta solo ricordare che “Auctoritas non veritas facit legem”, come il positivismo giuridico da Kelsen in poi continua purtroppo ad insegnare. <p> <p><p> <p>4. I paragrafi dal 22 al 34 di OPQ si soffermano sul faciendum: che fare per cercare di invertire la situazione? Parecchie le proposte – tutte realizzabili, se si volesse – che vengono avanzate. Dal sostegno a istituti che praticano la finanza non speculativa, come le Banche di Credito Cooperativo, il microcredito, l’investimento socialmente responsabile, alle tante forme di finanza etica – già oggi i Fondi Etici intermediano il 20% circa degli investimenti finanziari a livello mondiale. Dalla chiusura della finanza off-shore – vera e propria forma di cannibalismo economico di chi, con i credit default swaps, specula sui fallimenti altrui – alla regolamentazione dello shadow-banking (soggetti finanziari non bancari che agiscono come banche e che operano al di fuori di ogni quadro normativo ufficiale). L’obiettivo da perseguire è quello di assicurare una effettiva biodiversità bancaria e finanziaria perché mai si dimentichi quello che già Benjamin Constant, all’inizio dell’Ottocento, scriveva: “La varietà è organizzazione; l’uniformità, meccanismo. La varietà è la vita; l’uniformità, la morte”. Mi piace qui ricordare sia il recente “Standard Ethics Rating” con cui vengono valutate e classificate banche e altri intermediari finanziari rispetto all’indicatore ESG – Environment, Social, Governance – sia la nascita di ERIN – European Responsible Investment Network – che già nel 2016 amministrava oltre 23 trilioni di dollari. Di speciale interesse è inoltre la proposta di affiancare ai C.d.A. delle grandi banche Comitati Etici costituiti da persone moralmente integre oltre che competenti – così come già accade nei grandi policlinici. <p> <p><p> <p>A tale riguardo, mi piace fare parola della decisione presa nell’aprile 2015 dalla “Dutch Banking Association” (l’Associazione di tutte le banche olandesi) di esigere dai dipendenti delle banche (circa 87.000 persone) il “Giuramento del Banchiere”, stilato sulla falsariga del giuramento ippocratico per i medici. Il giuramento consta di otto impegni specifici. Ne indico solamente un paio: “Prometto e giuro di mai abusare delle mie conoscenze”; “Prometto e giuro di svolgere le mie funzioni in modo etico e con cura, adoperandomi di conciliare gli interessi di tutte le parti coinvolte: clienti, azionisti; occupati; società”. Si opera dunque a favore di tutte le classi di stakeholder e non solamente di quella degli azionisti. Sarebbe bello se sull’esempio dell’Olanda – un paese non certo sprovveduto né arretrato in materia finanziaria – anche l’Italia volesse seguirne la traccia. Parafrasando il celebre imperativo di Hans Jonas (Il Principio Responsabilità, 1990), si tratterebbe di far accogliere un principio che suonerebbe all’incirca così: “Agisci in modo che le conseguenze anche indirette e lontane delle tue scelte in ambito finanziario siano compatibili con la permanenza di un ordine di mercato rispettoso della dignità di tutto l’uomo e di tutti gli uomini e volto al bonum humanum”. È evidente la distanza di questo dall’imperativo categorico kantiano, il quale si rivolge all’individuo, occupandosi del carattere soggettivo dell’autodeterminazione. Il nuovo imperativo invece ha carattere pubblico, cioè politico, perché pone un problema di responsabilità oggettiva – di natura adiaforica. Mentre scrivo (giugno 2018), giunge la notizia che il Segretario del Tesoro USA, Mnuchin, ha inviato agli organismi competenti per l’approvazione, una sorta di Manifesto per la “Deregulation” bancaria, asetticamente titolato “Un sistema finanziario che crei più opportunità”. L’obiettivo enunciato è quello di porre fine alla legge bancaria Dodd-Frank- voluta da Obama nel 2010 come rimedio alla Grande Crisi del 2007-2008 - che avrebbe causato una serie di ostacoli alla ripresa economica imponendo costose richieste regolamentari alle banche. La proposta che la FED (la banca centrale americana), sollecitata in tal senso dall’amministrazione Trump, avanza è quella di annacquare significamente la cosiddetta “regola di Volcker” che mirava a ridurre l’assunzione di rischio da parte delle banche d’affari quando operano sui derivati – in sostanza per evitate le speculazioni finanziarie troppo rischiose da parte delle grandi banche. Queste ultime potranno così tornare a fare trading sui derivati, anche con il capitale proprio (quello che garantisce i depositi dei risparmiatori). Potranno inoltre tornare ad investire in hedge funds e fondi di private equity. (Ben diverso, anzi opposto, l’attuale modo di agire dell’Unione Europea in tale ambito). Come si può agevolmente comprendere, siamo qui in presenza di una patente violazione del principio di responsabilità come sopra enunciato.<p> <p><p> <p> Devo concludere. Delle tre principali strategie con le quale si può cercare di uscire da una crisi di tipo entropico – quale è l’attuale – e cioè quella rivoluzionaria, quella riformista, quella trasformazionale, il Documento OPQ sposa, in linea con il Magistero di papa Francesco, la terza. Si tratta di trasformare – non basta riformare – interi blocchi del sistema finanziario che si è venuto formando nell’ultimo quarantennio per riportare la finanza alla sua vocazione originaria: quella di servire il bene comune della civitas che, come ci ricorda Cicerone – è la “città delle anime”, a differenza dell’urbs che è la “città delle pietre”. È questa la strategia che vale, ad un tempo, a scongiurare il rischio sia di utopiche palingenesi sia del misoneismo, che è l’atteggiamento tipico di chi detesta la novità e osteggia l’emergenza del nuovo.<p> <p> <p> <p> <p> <p>* Economista, docente di Economia politica all’Università di Bologna, <p> <p>membro del Comitato scientifico della Fondazione Quadragesimo anno<p> <p><p> <p>Su Avvenire è uscita una versione leggermente più breve di questo articolo<p> <p> <p> <p>QUI il link all'articolo originale pubblicato da Avvenire:<p> <p>“Verso una nuova finanza, il cammino è ora segnato\"<p> <p> <p> <p> <p> <p><p> <p> <p><p> <p>", "time": "2018-06-13T19:45:00+01:00", "type": "vaticaninsider"}
{"title": "“Propongo al Papa di inserire nel Codice la difesa dell’ambiente” ", "url": "https://www.lastampa.it/2018/07/17/vaticaninsider/propongo-al-papa-di-inserire-nel-codice-la-difesa-dellambiente-X2flMpUhZblnAG2BL5JdLP/pagina.html", "review": "", "content": "<p> <p>Un nuovo canone da inserire nel Codice di diritto canonico, dedicato al «grave dovere» per il fedele cristiano non solo di «non danneggiare» ma anche di «migliorare» l’ambiente naturale. È la proposta che il cardinale Francesco Coccopalmerio, presidente emerito del Dicastero per i Testi legislativi, intende avanzare a Papa Francesco, come lui stesso ha annunciato durante l’incontro intitolato “Dialogo sugli investimenti cattolici per la transizione energetica”, tenutosi a Roma lo scorso 12 luglio 2018. Il meeting ha costituito un momento di confronto - a porte chiuse - tra rappresentanti di istituzioni vaticane, fondazioni e organizzazioni cattoliche impegnati nell’implementazione di investimenti responsabili per una giusta transizione energetica.<p> <p> <p> <p>Così il cardinale Coccopalmerio sintetizza la sua proposta a Vatican Insider: «Il Codice di Diritto canonico, all’inizio del II libro, ai canoni 208-221 sotto il titolo “Obblighi e diritti di tutti i fedeli” presenta un elenco di tali obblighi e diritti, e tratteggia per tale motivo un autorevole identikit del fedele e della sua vita di cristiano. Purtroppo nulla si dice di uno dei doveri più gravi: quello di tutelare e di promuovere l’ambiente naturale in cui il fedele vive».  <p> <p> <p> <p>«La mia proposta - continua il porporato ambrosiano - sarebbe di chiedere al Papa, da parte del Dicastero per i testi legislativi, l’inserzione nei canoni che ho appena citato di un nuovo canone che suoni pressappoco in questo modo: “Ogni fedele cristiano, memore che il creato è la casa comune, ha il grave dovere non solo di non danneggiare, bensì anche di migliorare, sia con il normale comportamento, sia con specifiche iniziative, l’ambiente naturale nel quale ciascuna persona è chiamata a vivere”».<p> <p> <p> <p>Ispirati dall’ Enciclica Laudato si’ e dalle chiare parole che Papa Francesco ha recentemente rivolto ai dirigenti delle principali imprese del settore petrolifero, del gas naturale e di altre attività imprenditoriali collegate all'energia, i partecipanti hanno concordato sull'importanza del programma cattolico di Disinvestimento - Investimento promosso dal Movimento Cattolico Mondiale per il Clima  che invita le istituzioni cattoliche a prendere pubblicamente un impegno di disinvestimento dai combustibili fossili assumendo così un ruolo profetico in relazione al dominio di questi combustibili nell'economia globale. <p> <p><p> <p>Le istituzioni cattoliche stanno assumendo un ruolo di leadership nel movimento mondiale sul disinvestimento dai combustibili fossili. Tra i tanti, banche cattoliche con un bilancio di 7,5 miliardi di euro e Caritas Internationalis hanno disinvestito lo scorso 22 Aprile 2018. Il presidente di Caritas Internationalis, il Luis Antonio Tagle, ha dichiarato: «I poveri soffrono molto a causa della crisi climatica e i combustibili fossili sono i principali motori di questa ingiustizia. Ecco perché Caritas Internationalis ha deciso di non investire più in combustibili fossili. Incoraggiamo le nostre organizzazioni, altri gruppi e istituzioni della Chiesa a fare lo stesso». A dare l’esempio era stata, lo scorso 4 ottobre, festa di San Francesco d’Assisi, la Conferenza episcopale del Belgio.<p> <p> <p> <p>Oltre a Coccopalmerio all’incontro hanno preso parte, tra gli altri, Leonardo Becchetti, professore di Economia all’Università di Roma Tor Vergata e membro del Comitato promotore della Fondazione Quadragesimo Anno, Tomás Insua, direttore esecutivo del Movimento Cattolico Mondiale per il Clima; John O'Shaughnessy, Fondatore di “The Catholic Impact Investing Collaborative”, tesoriere e membro del board del Movimento Cattolico Mondiale per il Clima; Vladi Lumina, membro del Comitato promotore della Fondazione Quadragesimo Anno e membro della Commissione per le attività del settore sanitario delle persone giuridiche pubbliche della Chiesa.<p> <p> <p> <p>I partecipanti hanno sottolineato in modo deciso l’importanza di investimenti coerenti con la Dottrina sociale della Chiesa, su cui si basa la proposta di creare un vero e proprio rating conforme alla stessa dottrina sociale, sul quale sta lavorando la Fondazione Quadragesimo Anno. Si è parlato dell’importanza di scelte quotidiane di consumo generatrici di cambiamento (il “voto col portafoglio”) e la necessità di provvedere con una formazione ad hoc per i consulenti finanziari, figure chiave per la gestione degli investimenti. Tra i prossimi appuntamenti c’è l’annuncio di disinvestimento dai combustibili fossili del 13 settembre 2018 (form per partecipare), in occasione del Global Climate Action Summit  , l’evento internazionale Prophetic Economy, in programma il 2 - 4 Novembre 2018 (https://www.propheticeconomy.org/italiano).<p> <p> <p> <p> <p> <p> <p> <p><p> <p> <p><p> <p>", "time": "2018-07-17T05:44:00+01:00", "type": "vaticaninsider"}
{"title": "Ambientalismo e vera difesa del bene comune ", "url": "https://www.lastampa.it/2018/07/18/vaticaninsider/ambientalismo-e-vera-difesa-del-bene-comune-HAtYA3zSe6hvwgVX3McT7J/pagina.html", "review": "", "content": "<p> <p>A fine dicembre dello scorso anno la commissione bicamerale d’inchiesta sul ciclo rifiuti ha approvato all’unanimità la sua relazione conclusiva sulla situazione di Roma Capitale e della Regione Lazio. Un testo di circa 450 pagine che accende i riflettori su caos e disfunzioni che portano all’emergenza perenne e ad una situazione che favorisce illegalità e monopolisti. «L’attualità delle esigenze e dei rischi per la legalità e per l’ambiente impone ai soggetti pubblici una programmazione del ciclo dei rifiuti legittima, ambientalmente sostenibile e concretamente praticabile nell’immediato». Il tema centrale affrontato dalla relazione è la criticità del ciclo dei rifiuti di Roma, dove rimane tuttora dirimente la questione impiantistica, aggravata dall’assenza, in concreto, di alternative alla discarica di Malagrotta, che da quattro anni ha cessato di operare.<p> <p><p> <p>«La storia recente di Ama e l’attuale destinazione itinerante dei rifiuti di Roma Capitale segnalano la mancata chiusura del ciclo dei rifiuti, che genera un saldo ambientale negativo e costituisce il presupposto per un rischio di condotte illecite. La situazione attuale è ancora di forte dipendenza dall’impiantistica extraregionale: a fronte di questi limiti strutturali l’intero territorio regionale e in particolare la città di Roma, risulta condizionato da eventi assolutamente prevedibili, che tuttavia diventerebbero subito ingovernabili. Sino ad oggi il sistema ha retto tra molte difficoltà, con l’aiuto indispensabile di impianti localizzati fuori Roma, con viaggi di centinaia di migliaia di tonnellate di rifiuti verso il resto della regione Lazio, verso altre regioni e verso l’estero». E tutto ciò con pesantissimi aggravi di costi ai danni dei contribuenti e con il rischio incombente di un «ridimensionamento, per ragioni materiali o giuridiche, di uno di questi ausili, che produrrebbe, di riflesso, l’impossibilità della stessa regolare raccolta dei rifiuti a Roma» che già, peraltro, versa in una situazione di degrado aldilà del tollerabile.<p> <p><p> <p>«La questione di una corretta chiusura del ciclo dei rifiuti nella regione Lazio, con particolare riguardo all’impatto della produzione di rifiuti a Roma Capitale, rimane dunque centrale. La carenza progettuale e la mancata realizzazione di impianti sono la precondizione per vicende illecite e degrado in campo ambientale nonché per condizionamenti impropri delle politiche pubbliche da parte di soggetti privati».<p> <p>È in questo contesto di degrado, ricco di pericoli ed incognite per la gestione dei rifiuti, ben descritto dalla Commissione Bicamerale, che nasce la proposta del sindaco di un piccolo paese del Lazio, alle porte di Roma: Ponzano Romano. <p> <p><p> <p>Enzo De Santis che è stato riconfermato sindaco nel 2016 con un’elezione plebiscitaria (come già scritto dal Sole 24Ore) - dovuta al suo impegno che ha portato Ponzano Romano a mantenere al minimo la pressione fiscale, tra le più basse d’Italia - di fronte alla paralisi della situazione dei rifiuti a Roma e nel Lazio ha proposto al suo Consiglio Comunale di provare ad ipotizzare un impianto di compostaggio per la produzione di biometano, di compost di qualità. Il consiglio comunale lo ha appoggiato: è stato, pertanto, individuato un terreno (di proprietà pubblica) una società progettista (La Sogliano Ambiente S.p.a. all’80% di proprietà pubblica) ed è stato presentato il progetto alla Regione Lazio. Un progetto in grado di aiutare la soluzione della questione del ciclo dei rifiuti a Roma e nel Lazio. Infatti la struttura progettata prevede il trattamento di circa 130mila tonnellate di rifiuti organici trasformate in biometano attraverso procedimenti chimici che non comportano né fumi né altre emissioni e che verranno immesse direttamente nella rete nazionale per la distribuzione del metano.<p> <p><p> <p>Un progetto interessante in quanto il biometano è considerato dagli esperti l’alternativa più sicura per il petrolio e per il gas e noi, in Europa, siamo il fanalino di coda per la produzione di biometano mentre il primo produttore è la Germania, che ha il record sia del numero di impianti che quello dell’impianto più grande (a Kallmünz in Baviera). Malgrado tutto ciò, dal momento della presentazione del progetto in Regione Lazio, si sono scatenate le polemiche. È bastato un piccolo gruppo di “ecologisti” intenzionati a creare una “rivolta collettiva” per far montare il caso. Infatti - ed è la cosa più inquietante - nei blog di proteste qualcuno è passato a vere e proprie minacce contro il sindaco. Minacce prese molto seriamente dai carabinieri e dal prefetto di Roma.<p> <p><p> <p>È evidente che il progetto deve essere esaminato innanzitutto dalla Regione Lazio e poi da tutte le autorità competenti, con tutto il rigore e le verifiche necessarie. Ma che ci sia chi tenti di bloccare anche il solo esame del progetto appare inaccettabile e serve soltanto alla logica del non “fare nulla”. Una logica che finisce per favorire chi gestisce le discariche. <p> <p><p> <p>Questa vicenda, che potrebbe sembrare piccola, ma non lo è affatto, rende manifesta l’attualità e l’importanza della Dottrina sociale della Chiesa, ed in particolare dell’enciclica Laudato si’, come punto di riferimento per leggere e valutare a fondo anche la realtà quotidiana con la quale tutti siamo costretti a confrontarci giorno per giorno: come è il caso del’ profondo degrado ambientale in cui vive la città di Roma, da alcuni anni, e delle possibili soluzioni per contenerlo ed eliminarlo. <p> <p><p> <p>Papa Francesco nella Laudato si’, infatti, indica con chiarezza la necessità di interventi e soluzioni che limitino al massimo l’impatto ambientale nel rispetto dell’armonia della natura: «La terra... protesta per il male che le provochiamo, a causa dell’uso irresponsabile e dell’abuso dei beni che Dio ha posto in lei…Perciò è diventato urgente e impellente lo sviluppo di politiche affinché nei prossimi anni l’emissione di anidride carbonica e di altri gas altamente inquinanti si riduca drasticamente, ad esempio, sostituendo i combustibili fossili e sviluppando fonti di energia rinnovabile». <p> <p><p> <p>Un’affermazione chiara che confligge con la logica del bloccare tutto, del non fare niente, del lasciare che il degrado dilaghi condannando milioni di persone a vivere in una sorta discarica a cielo aperto: perché «non si può proporre una relazione con l’ambiente a prescindere da quella con le altre persone e con Dio. Sarebbe un individualismo romantico travestito da bellezza ideologica e un asfissiante rinchiudersi nell’immanenza» (discorso di Francesco all’Onu 25 settembre 2015).<p> <p><p> <p>La Dottrina sociale della Chiesa, infatti, specifica chiaramente che «le esigenze del bene comune derivano dalle condizioni sociali di ogni epoca e sono strettamente connesse al rispetto e alla promozione integrale della persona e dei suoi diritti fondamentali. Tali esigenze riguardano anzitutto. la salvaguardia dell’ambiente» (Compendio DSC n.166). Per questo Francesco afferma, nella Laudato si’, che: «L’ecologia integrale è inseparabile dalla nozione di bene comune».<p> <p><p> <p>* Analista politico <p> <p> <p> <p> <p> <p><p> <p> <p><p> <p>", "time": "2018-07-18T12:13:06+01:00", "type": "vaticaninsider"}
{"title": "Le istituzioni cattoliche si uniscono nel disinvestimento dai combustibili fossili ", "url": "https://www.lastampa.it/2018/09/11/vaticaninsider/le-istituzioni-cattoliche-si-uniscono-nel-disinvestimento-dai-combustibili-fossili-KH6IYSALPTQh1A28VTat7K/pagina.html", "review": "", "content": "<p> <p>Istituzioni cattoliche da tutto il mondo si impegnano pubblicamente nel disinvestimento dai combustibili fossili, aderendo alla campagna promossa dal Movimento Cattolico Globale per il Clima. Un gruppo di 19 istituzioni, guidate da Caritas India e dalla Conferenza episcopale irlandese, ha annunciato il proprio disinvestimento. Quello di Caritas India è particolarmente significativo nel contesto delle alluvioni del Kerala, accompagnate da un’ondata eccezionale di piogge monsoniche. Si prevede che i cambiamenti climatici apporteranno cambiamenti significativi nei modelli di precipitazione in gran parte del Paese.<p> <p><p> <p>«I cambiamenti climatici hanno avuto un impatto negativo sulla vita e sui mezzi di sostentamento delle comunità in India, specialmente le più povere ed emarginate», ha dichiarato il vescovo Lumen Monteiro, presidente di Caritas India. «La frequenza di eventi climatici estremi è aumentata nell’ultimo decennio e l’ultimo in Kerala ha tolto la vita a più di 400 persone e provocato lo sfollamento di oltre un milione di persone. Ci vorrà molto tempo per superare questa tragedia. Nella Caritas India, la nostra missione è portare l’amore e la compassione del Vangelo alle persone che ne hanno bisogno, e per farlo dobbiamo allontanarci dai combustibili fossili che causano tanta sofferenza».<p> <p><p> <p>Le istituzioni cattoliche dell’India che si sono impegnate a disinvestire si uniscono ad altre in Pakistan e in Bangladesh, riflettendo l’unità nel subcontinente sull’urgenza di affrontare la crisi climatica. Anche istituzioni in Kenya e Fiji si pongono in prima linea nella crisi climatica, annunciando il proprio disinvestimento.<p> <p><p> <p>La Conferenza episcopale irlandese, che ha reso pubblica la propria decisione il 24 agosto in occasione della visita del Papa per il IX Incontro mondiale delle Famiglie, ha deciso di unirsi all’impegno congiunto di gruppi cattolici in tutto il mondo. L’Irlanda è la seconda Conferenza episcopale nel mondo a disinvestire pubblicamente, dopo quella del Belgio. Nel proclamare l’annuncio, monsignor William Cream, vescovo di Cloyne e presidente dell’agenzia cattolica irlandese di sostegno allo sviluppo Trócaire, ha dichiarato: «Evitare ulteriori cambiamenti climatici e proteggere la nostra casa comune richiede un grande cambiamento di rotta, come sottolinea Papa Francesco nella Laudato si’. In particolare, richiede un importante cambiamento nelle nostre politiche energetiche e di investimento, lontano dai combustibili fossili altamente inquinanti e verso energie rinnovabili più pulite».<p> <p><p> <p>Di pari passo con i vescovi irlandesi, anche l’Arcidiocesi di Palermo ha deciso di rendere pubblico il proprio impegno di disinvestimento in vista della visita di Papa Francesco del prossimo 15 settembre in occasione del venticinquesimo anniversario del martirio del beato padre Pino Puglisi. Come ha dichiarato l’arcivescovo Corrado Lorefice: «La Chiesa di Palermo - che si sta preparando, trepidante e grata, alla visita del Santo Padre - ha scelto di aderire alla campagna di Disinvestimento dal Fossile promossa dal Movimento Cattolico Globale per il Clima». «Questa scelta importante - ha detto il presule - assume un alto valore simbolico e rafforza l’impegno di tutta la Comunità diocesana e dei diversi organismi che operano nel campo della custodia e della salvaguardia del Creato a dare creativa attuazione all’improrogabile istanza della cura della Casa comune».<p> <p><p> <p>Anche monsignor Marco Arnolfo, arcivescovo di Vercelli, afferma: «Aderisco con entusiasmo a questa iniziativa che trovo lodevole e profetica e nella linea indicata nella Laudato si’ di Papa Francesco. A nome della diocesi di Vercelli assicuro il mio impegno affinché non ci siano e non vengano fatti investimenti in questi settori così devastanti per il nostro pianeta e quindi per la nostra vita».<p> <p><p> <p>Banche cattoliche in Germania e Austria, due arcidiocesi italiane e istituzioni in Belgio, Canada e Stati Uniti rappresentano ulteriormente la voce del Nord del Mondo che si oppone ai combustibili fossili.<p> <p><p> <p>L’annuncio delle istituzioni cattoliche è stato reso pubblico in occasione del Global Climate Action Summit, un vertice internazionale di attori non statali impegnati a risolvere la crisi climatica. Le istituzioni cattoliche sono sempre più visibili nel movimento mondiale per il disinvestimento dai combustibili fossili, con le organizzazioni religiose che rappresentano oltre un quarto degli impegni sinora registrati. Ad oggi, un totale di 122 istituzioni cattoliche hanno annunciato il proprio impegno ad abbandonare i combustibili fossili.<p> <p><p> <p>L’annuncio cade durante il “Tempo del Creato”, un mese di preghiera e di azione per il Creato condiviso dai cristiani di tutto il mondo. Una prima lettera di sostegno e di invito alla partecipazione è stata firmata dal cardinale Peter Turkson, dall’arcivescovo di Canterbury, Justin Welby,dall patriarca ecumenico di Costantinopoli Bartolomeo e da molti altri. Centinaia di cristiani stanno rispondendo all’invito all’azione dei leader religiosi ospitando eventi nelle proprie comunità locali. <p> <p><p> <p>Un secondo messaggio è arrivato con la dichiarazione congiunta in occasione della Prima preghiera ecumenica per il Creato che ha visto riuniti i leader delle diverse confessioni cristiane ad Assisi il 1° Settembre: «Tra questi sforzi, il movimento del disinvestimento dai combustibili fossili merita particolare attenzione, poiché affronta le strutture di ingiustizia e ci avvicina a un’economia basata sull’energia pulita», si legge nel documento. «Invitiamo tutte le persone di fede ad unirsi a questi sforzi e prendere parte al crescente movimento per prenderci cura del nostro prossimo prendendoci cura del creato».<p> <p><p> <p>«Per decenni, la Chiesa ci ha chiamati ad agire sul cambiamento climatico», ha dichiarato Tomás Insua, direttore esecutivo del Movimento Cattolico Mondiale per il Clima, organizzazione internazionale con oltre 650 membri. «Ora, mentre i mari si alzano, i deserti si allargano e le tempeste imperversano, i più vulnerabili tra le nostre sorelle e fratelli ci chiamano con urgenza a prendere decisioni coraggiose che possano proteggerli. Le istituzioni che stanno disinvestendo dai combustibili fossili oggi stanno facendo la loro parte per piegare la curva delle emissioni verso il basso e noi applaudiamo alla loro leadership e visione».<p> <p><p> <p> <p> <p> <p> <p> <p> <p><p> <p> <p><p> <p>", "time": "2018-09-11T16:13:52+01:00", "type": "vaticaninsider"}
{"title": "Padre nostro che sei in galera ", "url": "https://www.lastampa.it/2018/11/02/vaticaninsider/padre-nostro-che-sei-in-galera-qp081fUgaiphAIlQeD40MK/pagina.html", "review": "", "content": "<p> <p>In queste pagine, che sono un commento al Padre Nostro nato dalla condivisione con i carcerati della Casa di reclusione “San Michele” (Alessandria), emerge che la paternità/maternità di Dio non impicca la persona al suo passato, per quanto devastato e devastante. Lui ama la persona in questo momento e ne sogna la rieducazione e la liberazione. Praticamente come l’articolo 27 della Costituzione della Repubblica italiana. Al di là delle sbarre, in galera, la preghiera del Padre Nostro risuona più ricca, più dolorosa, forse più vera e incarnata nella nostra umanità, perché tutti siamo fratelli e briganti.<p> <p><p> <p><p> <p>Vai al sito Edizioni Messaggero Padova    <p> <p><p> <p> <p> <p> <p> <p><p> <p> <p><p> <p>", "time": "2018-11-02T14:03:22+01:00", "type": "vaticaninsider"}
{"title": "“Prophetic Economy”, incontro a Roma per una nuova economia per il bene comune ", "url": "https://www.lastampa.it/2018/11/06/vaticaninsider/i-focolari-promuovono-la-prophetic-economy-una-nuova-economia-per-il-bene-comune-Cd9NswtBDJfpQvQrdhD05K/pagina.html", "review": "", "content": "<p> <p>«Non solo singoli passi, ma una foresta intera che cresce in silenzio». È questa una delle impressioni dei 500 partecipanti provenienti da oltre 40 Paesi dei cinque continenti, che si sono radunati in questi primi giorni di novembre presso il Centro Mariapoli internazionale di Castel Gandolfo, vicino a Roma, per l’evento “Prophetic Economy”. È questo un progetto internazionale composto da sette organizzazioni: Comunità Papa Giovanni XXIII, Nomadelfia, Movimento globale cattolico del clima, Movimento ATD Quarto Mondo, Associazione Mondo di Comunità e Famiglia, l’iniziativa SlotMob e il Movimento dei Focolari rappresentato dal progetto Economia di Comunione e dalla sezione giovanile di Teens for Unity. <p> <p><p> <p>Con sessioni plenarie, gruppi di lavoro, workshop creativi e sociali, l’evento ha permesso uno scambio interattivo e intergenerazionale.Iniziato come piattaforma internazionale d’incontro, scambio e ispirazione reciproca, l’evento ha varcato la soglia del puro networking ed è diventata spinta e sprone per l’impegno comune, da iniziative quotidiane ad attività a livello locale ad azioni internazionali. <p> <p><p> <p>«Un’economia profetica – ha affermato Jeffrey Sachs, economista di fama mondiale intervenuto all’evento - significa un’economia che opera nella visione dei profeti, che significa nella visione della giustizia, della pace, di soddisfare i bisogni delle persone più povere, una visione di protezione del creato. Abbiamo bisogno di un’economia di sviluppo sostenibile che significhi un’economia in cui la prosperità è condivisa. Questo è socialmente giusto ed ecologicamente sostenibile». <p> <p><p> <p>Varia la composizione dei partecipanti: economisti, esperti in ambito economico-finanziario, attivisti del settore ecologico, imprenditori e studenti, persone di diverse culture e credi religiosi, dai nove anni in su. E proprio i giovani ed i ragazzi sono stati protagonisti sia di un programma specifico per la loro età con giochi e interviste ad esperti su temi economici ed ecologici, sia di diversi panel con gli adulti attraverso loro domande, proposte, testimonianze. <p> <p><p> <p>«Come è stato bello avere i ragazzi, i giovani con noi – ha detto Josiane Gauthier segretaria generale di Cidse -. Ciò che è stato straordinario è che non fingevano di essere parte di ogni conversazione o di imitare gli adulti, non erano solo decorazione o non semplicemente qui per rendere l’evento più bello, anche se così è stato. Erano qui in quanto erano parte della vita. La vita vera. E ci hanno ispirato con la loro profonda intelligenza, grazia e verità».<p> <p><p> <p>Nel programma si è voluto dare voce a buone pratiche economiche già in atto. «È profetico – ha spiegato l’economista Stefano Zamagni – chi guarda avanti e osa gettare lo sguardo oltre l’ostacolo per individuare vie di accesso. Perché l’attuale modello di ordine economico e sociale non funziona più. L’economia profetica è quella di chi dice: liberiamoci dai vecchi modi di pensare e osiamo e tentiamo vie nuove».<p> <p> <p> <p>«Queste buone pratiche economiche esistono già – ha osservato Lorna Gold, economista dell’agenzia cattolica irlandese per lo sviluppo - ma sono spesso invisibili nei media e nella nostra cultura. Dobbiamo renderle visibili, se cresceranno diventeranno più forti. Un evento come questo, che riunisce tanti gruppi, permette di incontrarci, conoscerci, capire il diverso lavoro già in atto e fare un brainstorming su come possiamo fare di più, perché il motto di questo congresso è stato ‘da soli possiamo fare molto, ma insieme possiamo fare molto di più».<p> <p><p> <p>Anche il concorso “Prophetic Economy Award ” ha voluto premiare proprio le buone pratiche, quali esempi di economia profetica. «Essi - ha detto Carlo Petrini, fondatore di Slow Food, parlando dei vincitori - praticano una realtà di economia diversa da quella diffusa, vedono più lungo dell’economia imperante, non sono profetici nella visione, ma nella pratica quotidiana. Queste realtà hanno la capacità di essere docenti di economia».<p> <p><p> <p>«Non si tratta di utopie o di “piccole isole” all’interno di un sistema ingiusto e immutabile. Sono segnali di un cambiamento tangibile», ha osservato l’economista argentina Cristina Calvo. «Spesso, di fronte ai grandi meccanismi finanziari globali, c’è il rischio di scoraggiarsi, di sentirsi ininfluenti. L’antidoto all’immobilità è ampliare lo spettro d’azione su tutti e tre i livelli: micro, medio e macro. L’economia profetica ci dimostra che esistono esperienze pratiche e orientamenti teorici in grado di indicare un’altra direzione». <p> <p><p> <p>E cominciare a dare voce e accogliere il pensiero di chi vive situazioni di povertà ed esclusione sociale è stata un’altra delle caratteristiche di questo evento. «È arrivato il tempo di ripensare l’economia, di ripensare il mondo, non “per” i poveri, né solo con la loro partecipazione, ma a partire da essi», ha detto nelle conclusioni Jean Tonglet di Atd-Quarto Mondo. «I nostri saperi rimangono incompleti se non sono irrigati dal sapere di coloro che vogliamo liberare dalla miseria e che sono i primi a conoscerla e combatterla giorno dopo giorno». <p> <p><p> <p>La sfida lanciata dall’evento di Castel Gandolfo è quella di essere capaci di inventare nuove vie di collaborazione, per essere più forti, più creativi e riuscire a cambiare gli stili di vita realizzando un’economia più solidale, più giusta e più sostenibile. «L’idea nuova alla base di questo evento – ha spiegato l’economista italiano Luigino Bruni – era mettere insieme ecologia ed economia. Oggi non si può più parlare di povertà senza parlare di clima. Il grido della terra e il grido dei poveri sono lo stesso grido. La profezia dà voce agli invisibili. Uno dei grandi messaggi del pontificato di papa Francesco è l’invito ad attivare processi, non occupare spazi, perché il tempo è superiore allo spazio. Qui è un processo che è partito. La profezia è critica, ma non è mai pessimista».<p> <p><p> <p>I ragazzi partecipanti, che hanno approfondito e raccolto la sfida lanciata dalla Fao di lavorare per vincere la fame nel mondo entro il 2030 (#zerohunger), hanno elaborato a conclusione dell’incontro anche alcune idee concrete: diffondere maggiormente la pratica del “pasto sospeso” cioè chiedere al ristoratore di coinvolgere i propri clienti nel pagare un pasto per chi ne ha bisogno, in questo modo i locali che aderiscono avranno un bollino #zerohunger; chiedere di introdurre una nuova materia scolastica che abbia per oggetto gli Obiettivi di Sviluppo Sostenibile delle Nazioni Unite. <p> <p><p> <p>www.propheticeconomy.org <p> <p> <p> <p> <p> <p><p> <p> <p><p> <p>", "time": "2018-11-06T17:06:52+01:00", "type": "vaticaninsider"}
{"title": "365 giorni con Sant’Antonio di Padova ", "url": "https://www.lastampa.it/2018/11/08/vaticaninsider/giorni-con-santantonio-di-padova-yj6jVn7tlNgwdLYt60fauN/pagina.html", "review": "", "content": "<p> <p>365 testi scelti, tratti dalle pagine più intense dei “Sermoni” di sant’Antonio di Padova (1195-1231) e opportunamente assegnati ai diversi giorni dell’anno in naturale sintonia con le celebrazioni dell’anno liturgico. Strumento di meditazione e accompagnamento spirituale da utilizzare giorno per giorno, da gennaio a dicembre, prestando particolare attenzione alle festività principali dell’anno liturgico, che con quello solare si interseca.<p> <p><p> <p>Vai al sito Edizioni Messaggero Padova  <p> <p><p> <p><p> <p> <p> <p> <p> <p><p> <p> <p><p> <p>", "time": "2018-11-08T13:02:43+01:00", "type": "vaticaninsider"}
{"title": "La danza della voce. Quale musica per la liturgia? ", "url": "https://www.lastampa.it/2018/11/13/vaticaninsider/la-danza-della-voce-quale-musica-per-la-liturgia-ycwkrziIC6XcPUHVBIiMII/pagina.html", "review": "", "content": "<p> <p>Nella nostra epoca definita post-moderna, il linguaggio sembra aver perso il suo riferimento alla realtà, le emozioni predominano e il mondo ci appare frammentato. La musica e il canto nella liturgia possono ancora giocare un ruolo nell’avvicinare i fedeli al mistero di Dio? Quando si canta, si suona e si ascolta si vive un’esperienza concreta, reale, totalizzante, ricca di emozioni, sentimenti, suoni e immagini; la potremmo chiamare «immersiva»: è l’esperienza del rito. Un breve saggio che si propone di andare al cuore del problema per individuare quale apporto musica e canto possono offrire al celebrare.<p> <p><p> <p>Vai al sito Edizioni Messaggero Padova  <p> <p><p> <p><p> <p> <p> <p> <p> <p><p> <p> <p><p> <p>", "time": "2018-11-13T10:49:35+01:00", "type": "vaticaninsider"}
{"title": "Cattolici e luterani a Monaco: “Il mondo impazzito, superiamo ogni ingiustizia” ", "url": "https://www.lastampa.it/2019/01/24/vaticaninsider/ecumenismo-cattolici-e-luterani-insieme-a-monaco-la-giustizia-priorit-per-ricostruire-la-societ-Pq6vqnTzRoKq2CT5FuaylI/pagina.html", "review": "", "content": "<p> <p>Nel cuore della Settimana di preghiera per l’Unità dei cristiani nella St. Matthäuskirche di Monaco di Baviera, nel corso di una liturgia ecumenica, sono risuonate parole che costituiscono un appello a tutti i cristiani a non abbassare la guardia nel loro impegno a costruire una società più giusta e fraterna, soprattutto oggi quando pericolosi nazionalismi si affacciano in Germania, come in altre parti d’Europa, carichi di ricordi storici a tinte fosche.<p> <p><p> <p>A richiamare il comune, e imprescindibile, impegno per la promozione della giustizia sono stati, in perfetta sintonia, due voci autorevoli delle chiese tedesche, l’arcivescovo della capitale bavarese, cardinale Reinhard Marx, anche presidente della Conferenza episcopale cattolica tedesca e membro del C6, e il vescovo Heinrich Bedford-Strohm per il Consiglio della Chiesa protestante di Germania (Evangelische Kirche in Deutschland, Ekd).<p> <p><p> <p>«In un mondo ormai impazzito e indifferente nei confronti della vita umana occorre cercare con tutte le proprie forze il modo per superare ogni ingiustizia e sfruttamento: un compito quotidiano, magari ingombrante, ma che non si può eludere perché è questo ciò che ci unisce come cristiani», ha detto Marx che non manca occasione per ribadire i principi della Dottrina sociale della Chiesa, da anni oggetto del suo studio e impegno pastorale.<p> <p><p> <p>L’arcivescovo di Monaco e Frisinga ha sottolineato altresì come l’impegno ecumenico appaia talvolta raffreddarsi o quantomeno sembri accusare qualche frenata e riaffiori invece, prepotentemente, la preoccupazione circa la propria identità, la propria cultura e le proprie norme, cosa che finisce per lacerare la società: questo non dovrebbe prevalere perché non accada che poi si finisca per giudicarci l’un l’altro, parlarsi in modo saccente dall’alto in basso convinti di possedere la verità o peggio rinchiuderci in un recinto ben fortificato.<p> <p><p> <p>Al contrario, mai come oggi, occorre evitare il rischio di un declino ecumenico: «Anche oggi è quanto mai importante sforzarsi di mettersi nei panni dell’altro e operare insieme per la giustizia. Non dobbiamo rilassarci, mai perdere l’afflato evangelico, perché la diversità è bella e dobbiamo accoglierla come un dono», ha affermato il cardinale. «La nostra missione, in quanto cristiani, è quella di far crescere la giustizia, anzi abbiamo tutti un appello che ci viene dal profondo della coscienza: costruire giustizia, in un fattivo coinvolgimento nella società, attraverso una testimonianza comune».<p> <p><p> <p>«La preghiera e l’azione per la giustizia camminano insieme» ha fatto eco convinto il vescovo Bedford-Strohm con allusione esplicita al tema di “azione e contemplazione” e invitando con vigore all’impegno a prendersi cura del prossimo nel bisogno, a proteggere, secondo il comandamento evangelico i più deboli e vulnerabili della società. «La Settimana di preghiera per l’unità dei cristiani crea l'opportunità di fare nostri i sentimenti del nostro unico Signore e indurci a seguirlo con sempre maggiore determinazione» ha proseguito il pastore, invitando a far proprie le parole del Vangelo nei confronti dei poveri, di qualunque provenienza, per poi concludere: «Solo se saremo essere in familiarità con la preghiera, nel nostro Paese potrà verificarsi una riduzione delle situazioni di povertà perché saremo capaci di agire di conseguenza».<p> <p><p> <p>Alla preghiera ecumenica nella chiesa di San Matteo hanno partecipato anche il pope rumeno-ortodosso Sofian di Brasov, la baronessa dell’Esercito della salvezza, Constanze Pfund.   La Settimana mondiale di preghiera per l'unità dei cristiani, che si celebra dal 1908 dal 18 al 25 gennaio, è dedicata ai cristiani di tutte le confessioni con numerosi momenti di preghiera e incontri vari. La traccia di quest’anno è stata redatta quest'anno da un gruppo di cristiani dell'Indonesia e ha avuto per tema il motto dal Deuteronomio, “Cercate di essere veramente giusti” (Dt 16, 18-20).<p> <p> <p> <p> <p> <p><p> <p> <p><p> <p>", "time": "2019-01-24T09:38:00+01:00", "type": "vaticaninsider"}
{"title": "Sostenibilità della Chiesa? ", "url": "https://www.lastampa.it/2019/01/16/vaticaninsider/sostenibilit-della-chiesa-NC00mjVETzmWxy9y0KGTqL/pagina.html", "review": "", "content": "<p> <p>Tra le tematiche spinose di quest’anno, la rivista affronta in questo fascicolo la questione della sostenibilità economica attuale e prossima della chiesa (ma vale anche per i religiosi e le religiose) oggi. Il tema sale alla ribalta con i lanci mediatici più (Vatican Spa, Avarizia, ecc.) o meno (riunione del Consiglio dei C9) scandalistici, ma nella realtà delle parrocchie, degli Ordini e delle associazioni vive di diffusi silenzi e marcate opacità.<p> <p><p> <p>Il fascicolo parte dall’ascolto attento di queste situazioni e raccoglie una serie di convinzioni e di severe preoccupazioni di preti, religiosi e laici che si occupano del governo economico delle proprie istituzioni. Tutti definiscono complessa e aggrovigliata la matassa dei problemi. La rivista cerca quindi almeno di trovarne il capo e di metterli in ordine a livello prima biblico e teologico, poi culturale e organizzativo, per arrivare all’analisi della normativa tecnica. <p> <p><p> <p>Si discute della diffusa separatezza tra le questioni economiche e la vita pastorale (parrocchiale e diocesana), del disinteresse di gran parte del laicato credente verso tali questioni in rapporto anche all’attuale sistema di sostegno economico delle confessioni in Italia. Si sottolinea anche la carenza di chiarezza nel modo in cui sono impostate e vissute queste questioni. <p> <p><p> <p>Affrontare questo tema è vitale nella linea di pensiero continuamente ribadita da Papa Francesco. Ma occorre parlarne con franchezza e realismo insieme, con responsabilità e fattibilità, cercando di uscire dai facili schematismi (ieri buone intenzioni, oggi solo scandali) e dagli amabili stereotipi spiritual-moralistici, per analizzare la realtà e trovare un nuovo stile per sostenere e gestire le necessità (materiali) della Chiesa.<p> <p><p> <p>Vai al sito Edizioni Messaggero Padova  <p> <p><p> <p><p> <p> <p> <p> <p> <p><p> <p> <p><p> <p>", "time": "2019-01-16T12:10:18+01:00", "type": "vaticaninsider"}
{"title": "Andare incontro al mistero ", "url": "https://www.lastampa.it/2018/11/18/vaticaninsider/andare-incontro-al-mistero-laKhxAgvu6XOSRmJPWhrzI/pagina.html", "review": "", "content": "<p> <p>Anselm Grün medita e commenta alcuni brani biblici natalizi particolarmente attuali aiutando a comprenderli con occhi nuovi. È sorprendente vedere come l’autore sappia scoprire per noi, oggi, nei testi antichi pensieri positivi e buoni auspici che suonano come messaggi di felicità per il nostro futuro. Infine, propone alcuni riti e benedizioni per immergersi nell’annuncio natalizio profondo e così attuale, oggi come duemila anni fa.<p> <p><p> <p>Vai al sito Edizioni Messaggero Padova    <p> <p><p> <p><p> <p> <p> <p> <p> <p><p> <p> <p><p> <p>", "time": "2018-11-18T08:00:00+01:00", "type": "vaticaninsider"}
{"title": "Messale Festivo 2019 ", "url": "https://www.lastampa.it/2019/01/19/vaticaninsider/messale-festivo-LjPjhQRaR04wHFY8VlZCSN/pagina.html", "review": "", "content": "<p> <p>Il Messale delle domeniche e feste 2019 è pensato per aiutare a partecipare attivamente alla liturgia, servendosi anche delle accurate introduzioni alle singole feste. Contiene tutti i testi liturgici del Messale e del Lezionario delle domeniche e feste, dal primo gennaio fino all’ultima domenica di dicembre 2019, con un ampio approfondimento liturgico-pastorale per chi vuole preparare o continuare a casa la riflessione sulla Parola. Introduzioni alle celebrazioni, presentazioni e commenti alle letture del Vangelo sono curate delle suore clarisse del Monastero San Damiano di Borgo Valsugana (TN). Le preghiere dei fedeli sono a cura della Comunità di Bose.<p> <p><p> <p>Vai al sito Edizioni Messaggero Padova  <p> <p><p> <p><p> <p> <p> <p> <p> <p><p> <p> <p><p> <p>", "time": "2019-01-19T02:32:17+01:00", "type": "vaticaninsider"}
{"title": " Francesco: i muri anti-migranti? “La paura rende pazzi” ", "url": "https://www.lastampa.it/2019/01/23/vaticaninsider/francesco-i-muri-antimigranti-la-paura-rende-pazzi-3gf7tG48UY3kFh92stU6PI/pagina.html", "review": "", "content": "<p> <p>Papa Bergoglio attraversa di nuovo l’Oceano Atlantico come nel suo primo viaggio internazionale, in Brasile, nel 2013, sempre per una Giornata mondiale della Gioventù (Gmg). Sull’aereo che lo porta a Panama, come di consueto dedica un momento di saluto ai giornalisti al seguito. Questa volta c’è però un velo di tristezza e commozione sul suo volto, perché «è il primo volo senza Alexei Bukalov», un nostro collega scomparso da poco e «a cui volevo tanto bene», confida Francesco. Il Pontefice, dialogando per qualche istante con un giornalista, afferma che i muri anti-migranti sono una conseguenza della paura fa diventare pazzi. E annuncia che andrà in Giappone a novembre, mentre in Iraq non è possibile al momento per motivi di sicurezza.<p> <p><p> <p>Il Papa esordisce descrivendo Bukalov come «un uomo di un grande umanesimo». Era capace «di fare le sintesi con uno stile dostojevskiano. Ci mancherà», sospira il Papa, che poi prega e fa pregare per il giornalista. <p> <p><p> <p>Il Vescovo di Roma ringrazia i giornalisti in anticipo «per il lavoro che farete». Poi incontra uno a uno per qualche istante: avvengono tra conversazioni private, scherzi e battute. E anche cose serie, qualche dichiarazione, annuncio e commento.<p> <p><p> <p>«Verrò in Giappone a novembre, preparati». Così Francesco risponde a un cronista giapponese che gli chiedeva se aveva in agenda il viaggio nel suo Paese. <p> <p><p> <p>«Vorrei andare in Iraq» ma sono i vescovi locali a sostenere che al momento non è sicuro. Poi ha scherzato aggiungendo che forse gli dicono questo perché non vanno d'accordo tra loro: «Perciò ho mandato il Segretario di Stato». Francesco sottolinea che sta monitorando la situazione perché «io vorrei andare» davvero.<p> <p><p> <p>Marco Clementi, inviato del Tg1, gli racconta: «Santo Padre, sono andato a Tjuana, al confine tra il Messico e gli Stati Uniti, lì il muro che stanno costruendo entra in mare, perché non possano passare nemmeno a nuoto». Risponde il Papa: «È la paura che rende pazzi». E aggiunge: «Sono i muri della paura, come scrive L’Osservatore Romano nell’editoriale di Monda, che è da leggere».<p> <p><p> <p>Una giornalista spagnola dona al Papa una vignetta di Makkox che racconta la tragedia del bambino del Mali, forse di 10 anni, annegato nel grande naufragio del 2015. Sognava una vita migliore e quando è stato trovato il suo corpo senza vita aveva nella giacchetta, all’interno della tasca la sua pagella cucita con cura: aveva bei voti e sperava che quel documento scolastico gli servisse da lasciapassare per essere accolto bene in Europa. Francesco, vedendo il disegno si fa serio e chiede ai suoi collaboratori di conservarlo perché possa mostrarlo nella conferenza stampa sul volo di ritorno che lo riporterà a Roma lunedì.<p> <p><p> <p>Questa mattina, prima di partire per Panama, il Papa ha incontrato a Casa Santa Marta un gruppo di otto giovani profughi di diverse nazioni. I ragazzi sono accolti a Roma dal Centro Padre Arrupe, dove il Centro Astalli dà ospitalità a famiglie e minori stranieri non accompagnati. Tagikistan, Egitto, Salvador, Venezuela, sono i Paesi di origine dei giovani.<p> <p> <p> <p> <p> <p><p> <p> <p><p> <p>", "time": "2019-01-23T13:43:00+01:00", "type": "vaticaninsider"}
{"title": "Abusi, padre Zollner: dal vertice di febbraio “task force” locali ", "url": "https://www.lastampa.it/2019/01/23/vaticaninsider/abusi-padre-zollner-dal-vertice-di-febbraio-task-force-locali-HwD1mG8ypyCF40tj1AK3EJ/pagina.html", "review": "", "content": "<p> <p>Al vertice sulla «protezione dei minori nella Chiesa» convocato da Papa Francesco a Roma con i presidenti delle Conferenze episcopali di tutto il mondo verrà proposta la creazione di «task force» continentali che potranno spostarsi di Paese e Paese per assistere i vari episcopati nel contrasto e nella prevenzione degli abusi sessuali sui minori: lo preannuncia padre Hans Zollner, referente del comitato organizzatore dell’incontro che si svolgerà dal 21 al 24 febbraio prossimi. <p> <p><p> <p>In un’intervista a Vatican News il gesuita psicologo sottolinea il carattere operativo dell’appuntamento, ne delinea una strutturazione di massima, spiegando che ciascuna delle tre giornate sarà incentrato su altrettanti temi – responsabilità, accountability e trasparenza – e mette in evidenza che sarà l’occasione sia per «trasmettere qualcosa di più chiaro sulle norme» vigenti, sia per motivare i vescovi «a non titubare, a non esitare» nella loro applicazione. Prima di febbraio, ricorda, è importante che i presidenti degli episcopati nazionali incontrino alcune vittime di abusi – che saranno ascoltate anche dall’assemblea di febbraio – «anche perché così si rendono conto ancora di più che questo fenomeno non è una questione presente solo nel mondo centro-europeo e nordamericano: questa è una realtà – purtroppo – presente in tutti i Paesi e in tutti i continenti».<p> <p> <p> <p>«Una delle nostre idee principali è che questo incontro è un’altra tappa in un lungo cammino che la Chiesa ha intrapreso e che non finirà con questo incontro» afferma padre Zollner, preside dell’istituto di psicologia della Pontificia Università Gregoriana, presidente del Centro per la protezione dei minori dello stesso Ateneo nonché membro della Pontificia Commissione per la tutela dei minori. «Perciò una delle misure concrete che vogliamo offrire ai vescovi del mondo sarà la creazione di task force, cioè di squadre, che saranno probabilmente istituite nei vari continenti in cui la Chiesa cattolica è presente e che potranno poi spostarsi di luogo in luogo. Potranno informarsi sulle linee guida che le Conferenze episcopali stanno per implementare, a che punto siano con questo processo, di che cosa abbiano necessità. Cercheranno di capire come possono aiutarle, come possono fornire informazioni, ma anche le soluzioni più valide che sono state già sperimentate in altri Continenti». <p> <p><p> <p>«Così - spiega Zellner - queste task force dovrebbero diventare uno strumento anche per gli anni a venire per misurare il successo di questo esercizio di rendersi conto della propria responsabilità, anche a livello mondiale, di fronte alle aspettative pubbliche, in modo da fare emergere che siamo in un processo continuo, sempre di nuovo, per rivisitare lo stato delle cose, migliorare, approfondire la conoscenza del fenomeno degli abusi e del lavoro di prevenzione, che ovviamente è una delle missioni principali del nostro credere in un Dio che si è fatto uomo».<p> <p> <p> <p>Più in generale, «il principale frutto concreto che ci auguriamo scaturisca dall’incontro è che tutti i partecipanti delle Chiese locali, i rappresentanti degli Ordini religiosi e delle Congregazioni, tornino a casa e possano veramente mettere in atto ciò di cui si è parlato», afferma padre Zollner. «Poi dovremo vedere come possiamo definire più concretamente i temi della responsabilità, del “rendere conto” di questa responsabilità e della trasparenza. Questi sono i tre temi che caratterizzeranno ciascuno dei tre giorni in cui è strutturato l’incontro. Un altro punto sarà come fare a trasmettere qualcosa di più chiaro sulle norme che si devono applicare e come possono essere veramente controllate le procedure, che abbiamo già definito ma che alcuni non sanno ancora come mettere in atto. E infine, vogliamo vedere come possiamo fare affinché non solo si conoscano le procedure, le norme – perché queste sono conosciute già da tempo – ma come possiamo fare per motivare le persone a impegnarsi a metterle in atto e a non titubare, a non esitare ma a impegnarsi con tutto il cuore affinché ciò che si deve fare venga veramente anche messo in atto».<p> <p> <p> <p>Il gesuita tedesco torna a sottolineare l’importanza di ascoltare le vittime «perché le vittime possono darci una testimonianza unica in quanto ci fanno entrare nel loro cuore e ci fanno sentire ciò che ha ferito la loro esistenza forse per tanto tempo, perché magari non ne potevano parlare e se ne vergognavano molto, finalmente riescono ad aprirsi raccontare questa realtà che per molti è stata certamente un’esperienza pesante che li ha segnati per molto tempo», spiega.<p> <p><p> <p>«Durante il convegno, per ragioni di tempo e logistiche, non saranno molte le vittime che potranno essere ascoltate; proprio per questo il Santo Padre ha chiesto, nella lettera d’invito – lo abbiamo ribadito – che tutti i partecipanti debbano aver incontrato vittime di abuso già prima, nel Paese di provenienza. Questo è importante in sé per ascoltare, per essere sensibilizzati, per essere preparati bene per ricevere il messaggio che uscirà dall’incontro. Ma è importante anche perché – sottolinea padre Zollner – così si rendono conto ancora di più che questo fenomeno non è una questione presente solo nel mondo centro-europeo e nordamericano: questa è una realtà – purtroppo – presente in tutti i Paesi e in tutti i continenti. E il Santo Padre ha sottolineato che questo è il compito principale dei pastori: di essere vicini alle persone che ne hanno più bisogno».<p> <p> <p> <p> <p> <p><p> <p> <p><p> <p>", "time": "2019-01-23T09:51:00+01:00", "type": "vaticaninsider"}
{"title": "Francesco a Panama, al via l’anno cruciale del pontificato ", "url": "https://www.lastampa.it/2019/01/22/vaticaninsider/francesco-a-panama-al-via-lanno-cruciale-del-pontificato-bKdmKEnuhEwvvYBNZ754BL/pagina.html", "review": "", "content": "<p> <p>Papa Francesco inizia nella «sua» America Latina il periodo decisivo del pontificato. Va a Panama per incontrare i giovani alla Gmg, ma anche per dare il via alla riflessione sui temi dell’Amazzonia - difesa degli indigeni e dell’ambiente soprattutto - in vista del Sinodo speciale di ottobre. È una delle tante complesse sfide che stanno per arrivare a una svolta. Il 2019 si presenta come l’anno in cui molte delle «battaglie» dell’82enne Pontefice argentino che sta attuando una riforma della Chiesa arriveranno a una conclusione. La sua speranza è che molti nodi possano quest’anno finalmente sciogliersi.<p> <p><p> <p>Summit con i vescovi del mondo su abusi e pedofilia<p> <p>Tra chi segue le vicende vaticane c'è la sensazione l'incontro di febbraio potrà diventare un vero e proprio avvenimento-simbolo di questo pontificato. E forse di più: una svolta decisiva per il futuro della Chiesa.<p> <p>Anche per questo Oltretevere si avverte particolare pressione, soprattutto dagli Stati Uniti. C’è un’attesa mediatica planetaria, perché, si dice, saranno i giorni in cui la Chiesa «si giocherà la sua credibilità». La Santa Sede ha garantito concretezza e consapevolezza. Insieme alla chiarezza. Così verrà affrontata la piaga degli abusi e della pedofilia nella Chiesa al summit sulla protezione dei minori e degli adulti vulnerabili in programma dal 21 al 24 febbraio, a cui parteciperanno i presidenti delle conferenze episcopali di tutto il mondo. L’obiettivo è far sì che ogni vescovo possa tornare nel proprio paese sapendo bene «che cosa bisogna fare» per affrontare le situazioni di questi crimini.<p> <p><p> <p>Geopolitica e viaggi<p> <p>Sebbene il 17 dicembre scorso abbia compiuto 82 anni, nel 2019 il Vescovo di Roma ha in programma numerosi viaggi. A cominciare dai primi mesi: Panama, Emirati Arabi Uniti, Marocco, Bulgaria, Ex Repubblica Jugoslava di Macedonia. È un programma intensissimo. Ed è una sintesi degli aspetti più «caldi» dell'attualità della Chiesa universale e dell'umanità. E probabilmente Francesco aggiungerà altre trasferte internazionali: per esempio, l’anno scorso aveva annunciato il desiderio di visitare il Giappone.<p> <p><p> <p>Panama <p> <p>Dal 23 al 28 gennaio la visita a Panama, per la 34.ma Giornata mondiale della Gioventù. Avvenimento che arriva dopo il Sinodo dei vescovi di ottobre che si è proposto di rilanciare il protagonismo dei giovani nella Chiesa. E proprio in particolare per i giovani, domenica il Pontefice ha lanciato una app, Click To Pray. È uno strumento «per pregare insieme». Funziona così: si trova su un sito web e applicazioni mobili e social network. È in sei lingue. E ha tre sezioni: «Prega con il Papa» con le intenzioni mensili del Pontefice; «Prega ogni giorno» per facilitare la preghiera tre volte al dì; «Prega in rete» che è uno spazio dove gli utenti possono condividere le loro preghiere e pregare gli uni per gli altri. E vedere chi prega per che cosa e quanti stanno pregando. La nuova applicazione è un gesto per stare ancora più vicino ai ragazzi. Ma attenzione. Panama vuole anche dire che il Papa argentino torna in America Latina, dove c’è il tema dell’Amazzonia e degli indigeni: ecco che nei giorni panamensi si guarderà a ottobre, al Sinodo sull’amazzonia, dove ci sarà la proposta dei viri probati, ossia l'ordinazione a prete di uomini anziani sposati e di provata fede. Non vorrà dire che si aprirà al matrimonio dei preti, puntualizzano nei Sacri Palazzi, ma che si potranno celebrare i sacramenti in zone in cui un prete arriva una volta l’anno. Il celibato dei sacerdoti resterà comunque tale. Al Sinodo però si affronteranno soprattutto le questioni ecologiche spinose del liberismo selvaggio, dell’«economia che uccide», della difesa dei popoli indigeni e dell'ambiente.<p> <p><p> <p>Emirati Arabi Uniti e Marocco<p> <p>Dal 3 al 5 febbraio andrà negli Emirati Arabi Uniti, primo Pontefice a recarsi in questo paese. Motto della visita è «Fammi canale della Tua pace». Al centro dell’evento, l’importanza del dialogo interreligioso e della fraternità tra i credenti delle diverse religioni. Il 2019 è stato dichiarato dalle autorità degli Emirati «Anno della tolleranza» con lo scopo di promuovere una cultura lontana da ogni fondamentalismo.<p> <p><p> <p>Il 30 e 31 marzo Francesco sarà poi in Marocco, sui passi dell storica visita di 33 anni fa di papa san Giovanni Paolo II: il 19 agosto 1985, Wojtyla incontrava 80mila giovani musulmani nello stadio di Casablanca. Un evento mai avvenuto prima nel dialogo tra cristianesimo e islam. Il Papa polacco affermava nel suo celebre discorso che «il dialogo tra cristiani e musulmani oggi è più necessario che mai», senza tralasciare «le differenze importanti» ma anche «le molte cose in comune». Aveva dichiarato Giovanni Paolo II: «Cristiani e musulmani generalmente ci siamo malcompresi, e qualche volta, in passato, ci siamo opposti e anche persi in polemiche e in guerre. Credo che Dio c’inviti oggi, a cambiare le nostre vecchie abitudini. Dobbiamo rispettarci», anche perché «crediamo nello stesso Dio». Il Papa polacco aveva parlato dei diritti umani, che «hanno in Dio il loro fondamento». Ecco poi l’appello alla pace e alla giustizia per vincere le tentazioni di quanti vogliono «cambiare tutto con la violenza o con soluzioni estreme», perché il prezzo della violenza grava sempre sugli innocenti. <p> <p>Il logo della visita di Francesco ritrae una croce e una mezzaluna, a sottolineare il carattere interreligioso tra cristiani e musulmani. Rappresenta quel dialogo auspicato da Papa Wojtyla e che ora papa Francesco intende portare avanti con forza. Togliendo il fondamento alla strumentalizzazione della religione per odio e violenza. Sconfiggendo così terrorismo e guerre.<p> <p><p> <p>Bulgaria e Macedonia<p> <p>Dal 5 al 7 maggio sarà in Bulgaria e nell’Ex Repubblica Jugoslava di Macedonia. I cattolici in questi due Paesi sono una minoranza in mezzo agli ortodossi. Il viaggio mette in primo piano il dialogo col mondo ortodosso in un momento difficile per queste Chiese orientali, dopo la nascita della nuova Chiesa autocefala ortodossa ucraina, riconosciuta dal Patriarcato ecumenico di Costantinopoli ma non dagli ortodossi russi. <p> <p><p> <p>Romania<p> <p>Dal 31 maggio al 2 giugno il Papa affronterà un altro viaggio dalla dimensione ecumenica. Andrà in Romania per promuovere l’unità di tutti i cristiani sotto il manto della Madonna.<p> <p><p> <p>Gli attacchi<p> <p>L’attuale crisi degli abusi clericali viene usata dagli oppositori del Papa come piattaforma per espellere Francesco dal papato e per eleggere un nuovo Pontefice che si adatti meglio alle loro agende. Lo ha detto nei giorni scorsi il cardinale tedesco Walter Kasper, presidente emerito del Pontificio Consiglio per la Promozione dell’Unità dei Cristiani e teologo molto apprezzato da Bergoglio. «Ci sono persone - ha detto Kasper in una intervista a Report Muenchen, trasmessa dall’emittente di Stato tedesco Ard e rilanciata da Crux - che semplicemente non amano questo pontificato. Vogliono che finisca il prima possibile per poi avere, per così dire, un nuovo conclave». Vogliono anche che vada «a loro favore, così avrà un risultato che si adatta alle loro idee». Kasper ha sostenuto che ci sono alcuni gruppi nella Chiesa che stanno approfittando della crisi degli abusi come piattaforma per l’espulsione di Francesco dal papato. Nei suoi commenti su Ard, Kasper ha detto che gli avversari papali stanno usando una «inappropriata» strategia di trasformare la discussione sulla questione degli abusi «in una discussione su Papa Francesco» che, ha detto, equivale a «un abuso di abusi».<p> <p>Non va dimenticata l'organizzazione mediatica con cui è stata lanciata la richiesta di dimissioni del Papa, in una lettera del 26 agosto 2018, pubblicata l'ultimo giorno del viaggio di Bergoglio a Dublino, dell'ex nunzio negli Stati Uniti Carlo Maria Viganò, che accusò Francesco di aver ignorato le accuse di cattiva condotta mosse contro l'ex-cardinale Theodore McCarrick. <p> <p>Il caso McCarrick, ex arcivescovo di Newark e poi di Washington, è esploso in giugno quando un’indagine interna della Chiesa aveva definito credibili le accuse di aver molestato un ex chierichetto negli anni Settanta. A dispetto delle smentite dell’alto prelato, lo scandalo aveva creato una nuova crisi per la Chiesa americana e le stesse gerarchie vaticane dal momento che non era apparentemente un segreto che «Zio Ted», come si faceva chiamare, facesse sesso con seminaristi adulti. <p> <p>Così dopo la pubblicazione delle accuse riguardanti la condotta di McCarrick, papa Francesco il 28 luglio scorso gli ha tolto la berretta cardinalizia e ha «disposto la sua sospensione dall’esercizio di qualsiasi ministero pubblico, insieme all’obbligo di rimanere in una casa» per «una vita di preghiera e di penitenza» in attesa dell’esito del processo canonico.<p> <p><p> <p>Consiglio dei cardinali e riforma della Curia<p> <p>Dal 18 al 20 febbraio si svolgerà in Vaticano la 28.ma riunione del Consiglio dei cardinali. Si attende la nuova Costituzione apostolica che riformi e snellisca la Curia romana. Tra l'altro, il Consiglio dei Cardinali non è più C9: sono rimasti infatti in sei a comporre il Consiglio di porporati nato nel 2013 per volontà di Papa Bergoglio che necessitava di un organismo che lo coadiuvasse nel lavoro di riforma della Curia romana e nel governo della Chiesa. Dal Consiglio, sono usciti recentemente il cardinale australiano George Pell (77 anni), il cileno Francisco Xavier Errazuriz (85) e il congolese Laurent Monswengo Pasinya (78), tutti e tre sopra l’età canonica del «pensionamento» dei 75 anni, ma anche con situazioni complicate alle spalle.<p> <p><p> <p>Economia<p> <p>Dovrebbe avvenire il cambio del prefetto della Segreteria dell’Economia, lo stesso George Pell, che sta per terminare il suo quinquennio, e ha 77 anni. Questo dunque a prescindere da come va il processo. Pell infatti è alle prese dal 2017 con un processo che lo vede imputato per abusi sessuali in un tribunale di Melbourne, in Australia.<p> <p><p> <p>Comunicazione<p> <p>A cavallo tra il 2018 e il 2019 grandi rivolgimenti hanno caratterizzato le comunicazioni vaticane. A dicembre sono stati nominati Andrea Tornielli direttore dei media vaticani e Andrea Monda direttore dell'Osservatore Romano. Poi, dopo le dimissioni di Greg Burke da direttore della Sala stampa della Santa Sede, e della sua vice Paloma García Ovejero, Alessandro Gisotti è stato scelto in gennaio come direttore ad interim della Sala stampa. Ora, la macchina della comunicazione sta funzionando bene, come confermano molti addetti ai lavori: si percepisce un assestamento dell’organizzazione e una grande intesa tra Tornielli, Gisotti e il prefetto del Dicastero per la Comunicazione, Paolo Ruffini. Pare che tra i prossimi passi che la nuova gestione stia preparando ci sia il ritorno a un ruolo di maggiore visibilità di Radio Vaticana.<p> <p><p> <p><p> <p><p> <p><p> <p><p> <p> <p> <p> <p> <p><p> <p> <p><p> <p>", "time": "2019-01-22T17:36:00+01:00", "type": "vaticaninsider"}
{"title": "Il Papa: il web una risorsa, no a cyberbullismo e sfoghi di odio sui social ", "url": "https://www.lastampa.it/2019/01/24/vaticaninsider/il-papa-il-web-una-risorsa-no-a-cyberbullismo-e-spirali-di-odio-sui-social-dZg8YZol8gXK6r28sbB13M/pagina.html", "review": "", "content": "<p> <p>Il primo pericolo è il cyberbullismo che, secondo le statistiche, coinvolge un ragazzo su quattro come vittima o persecutore. Poi c’è la manipolazione dei dati personali, l’opportunità di dare sfogo ad ogni tipo di pregiudizio etnico, sessuale, religioso, il narcisismo, l’autoisolamento e l’estraniazione. Che Internet sia una grande «risorsa» del nostro tempo non vi è dubbio, ma che le minacce che insidiano gli utenti non sono poche né trascurabili è anche un dato di fatto. Papa Francesco elenca uno ad uno questi «rischi» del web nel suo messaggio per la 53esima Giornata Mondiale delle Comunicazioni Sociali che si celebra il 2 giugno ed è dedicata quest’anno al tema “Siamo membra gli uni degli altri. Dalle social network communities alla comunità umana”.<p> <p>Pensando soprattutto alle nuove generazioni, maggiori fruitori delle nuove tecnologie, Francesco esorta ad un uso corretto di questo strumento fondamentale che è il web che, «da quando è stato disponibile, la Chiesa ha sempre cercato di promuoverne l’uso a servizio dell’incontro tra le persone e della solidarietà tra tutti». <p> <p><p> <p>Il Pontefice mette al contempo in guardia dal fatto che «l’ambiente mediale oggi è talmente pervasivo da essere ormai indistinguibile dalla sfera del vivere quotidiano». E che, sì, «la rete è una risorsa del nostro tempo, «una fonte di conoscenze e di relazioni un tempo impensabili», ma anche che essa rischia di rappresentare «la ricerca e la condivisione di una informazione autentica su scala globale». <p> <p><p> <p>«Se internet rappresenta una possibilità straordinaria di accesso al sapere, è vero anche che si è rivelato come uno dei luoghi più esposti alla disinformazione e alla distorsione consapevole e mirata dei fatti e delle relazioni interpersonali, che spesso assumono la forma del discredito», dice Bergoglio con un chiaro riferimento a quelle “fake news”, veleno della nostra epoca, alle quali aveva dedicato il messaggio per la Giornata delle comunicazioni sociali 2018.<p> <p><p> <p>La denuncia del Vescovo di Roma non lascia spazio ad interpretazioni: «Occorre riconoscere che le reti sociali, se per un verso servono a collegarci di più, a farci ritrovare e aiutare gli uni gli altri, per l’altro si prestano anche ad un uso manipolatorio dei dati personali, finalizzato a ottenere vantaggi sul piano politico o economico, senza il dovuto rispetto della persona e dei suoi diritti. Tra i più giovani le statistiche rivelano che un ragazzo su quattro è coinvolto in episodi di cyberbullismo». <p> <p><p> <p>Nella complessità di questo scenario può essere utile tornare a riflettere sulla metafora stessa della «rete» - molteplicità di percorsi e di nodi che, in assenza di un centro, assicurano la tenuta di «una struttura di tipo gerarchico» - per riscoprirne le potenzialità positive. La rete funziona infatti «grazie alla compartecipazione di tutti gli elementi» e dunque richiama la dimensione antropologica della «comunità» che è «tanto più forte quanto più è coesa e solidale, animata da sentimenti di fiducia e persegue obiettivi condivisi». <p> <p><p> <p>«La comunità come rete solidale richiede l’ascolto reciproco e il dialogo, basato sull’uso responsabile del linguaggio», sottolinea il Papa. Ma non sempre questo si riscontra nelle social network community che il più delle volte «rimangono solo aggregati di individui che si riconoscono intorno a interessi o argomenti caratterizzati da legami deboli». Non va dimenticato, poi, che «nel social web troppe volte l’identità si fonda sulla contrapposizione nei confronti dell’altro, dell’estraneo al gruppo: ci si definisce a partire da ciò che divide piuttosto che da ciò che unisce, dando spazio al sospetto e allo sfogo di ogni tipo di pregiudizio (etnico, sessuale, religioso, e altri)».<p> <p><p> <p>È una tendenza, annota Papa Francesco, che «alimenta gruppi che escludono l’eterogeneità, che alimentano anche nell’ambiente digitale un individualismo sfrenato, finendo talvolta per fomentare spirali di odio». In tal modo «quella che dovrebbe essere una finestra sul mondo diventa così una vetrina in cui esibire il proprio narcisismo». <p> <p><p> <p>Non solo: da piattaforma per promuovere l’incontro con gli altri, il web finisce per «potenziare il nostro autoisolamento, come una ragnatela capace di intrappolare». «Sono i ragazzi ad essere più esposti all’illusione che il social web possa appagarli totalmente sul piano relazionale, fino al fenomeno pericoloso dei giovani “eremiti sociali” che rischiano di estraniarsi completamente dalla società», come dimostra il fenomeno degli Hikikomori tipicamente giapponese ma che va diffondendosi in tutto il mondo, inlcusa l’Italia. <p> <p><p> <p>«Questa realtà multiforme e insidiosa pone diverse questioni di carattere etico, sociale, giuridico, politico, economico, e interpella anche la Chiesa», scrive il Papa. «Mentre i governi cercano le vie di regolamentazione legale per salvare la visione originaria di una rete libera, aperta e sicura, tutti abbiamo la possibilità e la responsabilità di favorirne un uso positivo». <p> <p><p> <p>È chiaro che «non basta moltiplicare le connessioni perché aumenti anche la comprensione reciproca». Cosa fare allora per ritrovare la vera identità comunitaria anche online? Francesco propone una immagine, quella del corpo e delle membra, che ci aiuta «a non vedere le persone come potenziali concorrenti, ma a considerare anche i nemici come persone».<p> <p><p> <p>Nel caso specifico dei social media l’immagine del corpo e delle membra ricorda che il loro uso «è complementare all’incontro in carne e ossa, che vive attraverso il corpo, il cuore, gli occhi, lo sguardo, il respiro dell’altro». «Se la rete è usata come prolungamento o come attesa di tale incontro, allora non tradisce se stessa e rimane una risorsa per la comunione - evidenzia Bergoglio -. Se una famiglia usa la rete per essere più collegata, per poi incontrarsi a tavola e guardarsi negli occhi, allora è una risorsa. Se una comunità ecclesiale coordina la propria attività attraverso la rete, per poi celebrare l’Eucaristia insieme, allora è una risorsa. Se la rete è occasione per avvicinarmi a storie ed esperienze di bellezza o di sofferenza fisicamente lontane da me, per pregare insieme e insieme cercare il bene nella riscoperta di ciò che ci unisce, allora è una risorsa». <p> <p><p> <p>Così si passa «dalla diagnosi alla terapia» e si apre «la strada al dialogo, all’incontro, al sorriso, alla carezza…». «Questa è la rete che vogliamo - afferma il Papa -. Una rete non fatta per intrappolare, ma per liberare, per custodire una comunione di persone libere». E «la Chiesa stessa - conclude - è una rete tessuta dalla comunione eucaristica, dove l’unione non si fonda sui like, ma sulla verità, sull’amen, con cui ognuno aderisce al Corpo di Cristo, accogliendo gli altri».<p> <p> <p> <p> <p> <p><p> <p> <p><p> <p>", "time": "2019-01-24T12:52:00+01:00", "type": "vaticaninsider"}
{"title": "Il sogno giapponese di Francesco e l’eredità missionaria di Giuseppe Pittau ", "url": "https://www.lastampa.it/2019/01/24/vaticaninsider/il-sogno-giapponese-di-francesco-e-leredit-missionaria-di-giuseppe-pittau-BVNePTfeuM4bvEU9y7eafN/pagina.html", "review": "", "content": "<p> <p>A sospingere il Giappone nell’agenda 2019 delle visite internazionali di Francesco sono un sogno giovanile e la testimonianza missionaria e pastorale di un suo defunto confratello gesuita, l’arcivescovo sardo Giuseppe Pittau, rettore della Pontificia Università Gregoriana e cancelliere della Pontificia accademia delle scienze e della Pontificia Accademia delle scienze sociali, insignito dall'imperatore giapponese della più alta onorificenza: l’Ordine del Crisantemo, l’emblema del Sol Levante, morto a 86 anni nel 2014 a Tokyo. <p> <p>Fin dall’ingresso di nella Compagnia di Gesù il viaggio sempre sognato e finora mai compiuto è quello in Giappone. Un desiderio che sembra destinato a realizzarsi quest’anno, mentre trattative e ipotesi di itinerari si dipanano tra Segreteria di Stato vaticana, episcopato giapponese e autorità civili di Tokyo. Dopo Panama (dal 23 al 27 gennaio), Emirati Arabi Uniti (dal 3 al 5 febbraio), Marocco (30 e 31 marzo), Bulgaria e Macedonia (dal 5 al 7 maggio), il Pontefice dovrebbe recarsi nella terra del Sole nascente a fine novembre. <p> <p>Rispondendo alle domande dei giornalisti, il 23 gennaio il direttore ad interim della Sala Stampa della Santa Sede, Alessandro Gisotti, ha confermato che «il viaggio apostolico in Giappone è in fase di studio: come il Santo Padre ha già detto in altre occasioni, il suo desiderio di recarsi in questo Paese è grande». Ai vescovi giapponesi ricevuti in Vaticano il 17 dicembre, il Papa ha ribadito la volontà di visitare il Giappone entro la fine dell’anno, e in particolare le città di Hiroshima e Nagasaki.<p> <p> L’eredità spirituale che unisce Santa Sede e Paese del Sol levante ha incluso negli ultimi decenni il presule gesuita che, primo straniero nella storia, è diventato rettore dell'Università Sophia di Tokyo meritando a partire da questioni geopolitiche l’amicizia di interlocutori politici di primo piano come Henry Kissinger e Ted Kennedy (frequentati nei tre anni di dottorato ad Harvard) oltre alla fiducia dei vertici diplomatici della Santa Sede fin dalla stagione conciliare e della ostpolitik della Santa Sede. Una straordinaria rete internazionali di amicizie e riconoscimenti accademici che includeva Giovanni Paolo, l’imperatore del Giappone, primi ministri del Sol Levante e 27 lauree honoris causa. <p> <p>Quando era a Roma faceva spesso visita alla residenza universitaria Villa Nazareth all’amico cardinale, Achille Silvestrini, ministro degli Esteri della Santa Sede e poi prefetto della Congregazione per le Chiese Orientali. Col sorriso mite del missionario si sottoponeva alle domande degli studenti sintetizzando la millenaria storia giapponese in efficacissime sintesi alle quali aggiungeva folgoranti annotazioni sulle contingenze storico-politiche a cavallo tra Stati Uniti, Europa e Asia. A rafforzare i legami tra l’amministrazione centrale della Chiesa cattolica e il Giappone è stato appunto Pittau, entrato nella Compagnia di Gesù nel 1945 e inviato 7 anni dopo in Giappone dove è rimasto per trent’anni svolgendo il ruolo di provinciale dell’Ordine dei gesuiti e insegnando scienze politiche nella facoltà di diritto dell'Università Sophia di Tokyo. Dal 1975 al 1981 è stato rettore del prestigioso ateneo giapponese, primo straniero nella storia. <p> <p>Nel febbraio 1981 conobbe Giovanni Paolo II durante il suo viaggio apostolico in Giappone. Pochi mesi dopo Karol Wojtyla nominò coadiutore di padre Paolo Dezza, delegato pontificio per la Compagnia di Gesù, in un momento difficile dopo che Pedro Arrupe, il preposito generale, venne colpito da un ictus. Dezza e Pittau per due anni traghettarono la Compagnia fino all’elezione del nuovo “Papa nero”, l’olandese Peter Hans Kolvenbach, di cui poi il presule sardo divenne consigliere generale e assistente per l’Italia e l’Asia orientale. Nel 1998 Giovanni Paolo II lo nominò arcivescovo e segretario della Congregazione per l'educazione cattolica. <p> <p>A Roma Pittau abitava a Villa Malta, sede de La Civiltà Cattolica, e la mattina si recava a lavorare in Vaticano con il cardinale Roberto Tucci, il gesuita che per un quarto di secolo ha risolto garbugli diplomatici consentendo i viaggi papali che hanno segnato la storia concludendo poi il suo servizio in Curia alla direzione di Radio Vaticana. Da tre anni la Caritas diocesana di Ales-Terralba e l’Associazione Piccoli progetti Possibili Onlus, per onorare la memoria di Pittau, promuovono un premio di laurea, complessivamente pari a 6mila euro suddiviso in quattro categorie (due per le lauree magistrali e due per quelle triennali), destinato a tesi sulle relazioni internazionali, l’intercultura, la pace nel mondo e l’ecumenismo.<p> <p> Dopo la rinuncia all’incarico in Vaticano per raggiunti limiti di età, Pittau scelse di tornare in Giappone per svolgere le attività di viceparroco ed insegnante. Morì in una casa di gesuiti a Tokyo, il funerale fu celebrato dal Provinciale, padre Yoshio Kajiyama e la sua salma fu cremata. A tre anni dalla scomparsa il suo paese natale, Villacidro gli ha conferito la cittadinanza benemerita consegnandola nelle mani del fratello Efisio.<p> <p> <p> <p> <p> <p><p> <p> <p><p> <p>", "time": "2019-01-24T07:55:00+01:00", "type": "vaticaninsider"}
{"title": "“Il Panama è ponte tra Oceani, terra di incontri. E hub di speranza” ", "url": "https://www.lastampa.it/2019/01/24/vaticaninsider/il-panama-ponte-tra-oceani-terra-di-incontri-e-hub-di-speranza-fyAwBpUqZGne9fTA5OEJcI/pagina.html", "review": "", "content": "<p> <p>È punto strategico per il commercio e il transito di persone. È «ponte tra gli oceani e terra di legami e alleanze». E in questi giorni di Giornata mondiale della Gioventù «si trasformerà in un “hub” della speranza». Punto di incontro di ragazzi da cinque continenti. Papa Francesco lo dice nel suo primo discorso in terra panamense, nel Palacio Bolivar della capitale Panamá, davanti alle autorità, il corpo diplomatico e rappresentanti della società.<p> <p><p> <p>Il Pontefice, nella prima giornata a Panama in occasione della Giornata mondiale della Gioventù (Gmg), dopo avere celebrato la messa in privato nella nunziatura apostolica alla presenza del personale con familiari e amici, arriva in auto al Palazzo presidenziale per la cerimonia di benvenuto e la visita di cortesia al presidente della Repubblica di Panama, Juan Carlos Varela Rodríguez. Bergoglio viene accolto dal presidente e dalla consorte. Dopo la foto, Varela accompagnerà il Papa al primo piano. Francesco, prima di andare nell’ufficio presidenziale per l’incontro privato, si è affacciato brevemente dal balcone. Al termine, lascia il Palazzo e in auto si sposta al Palazzo Bolívar.<p> <p><p> <p>Dopo il discorso di benvenuto del presidente del Panama, il Pontefice inizia il suo «pellegrinaggio in questo storico luogo dove Simón Bolívar, affermando che “se il mondo dovesse scegliere la sua capitale, l’istmo di Panama sarebbe segnalato per questo augusto destino”, convocò i leader del suo tempo per forgiare il sogno dell’unificazione della Patria Grande». Una convocazione che «ci aiuta a comprendere che i nostri popoli sono capaci di creare, forgiare e soprattutto, sognare una patria grande che sappia e possa accogliere, rispettare e abbracciare la ricchezza multiculturale di ogni popolo e cultura». Ecco che seguendo questa ispirazione «possiamo contemplare Panama come una terra di convocazione e di sogno». <p> <p><p> <p>Così lo manifesta «anche oggi l’arrivo di migliaia di giovani che portano con sé il desiderio e la voglia di incontrarsi e di celebrare. Il vostro Paese - osserva - per la sua posizione privilegiata, rappresenta un luogo strategico non soltanto per la regione, ma per il mondo intero». E sottolinea: «Ponte tra gli oceani e terra naturale di incontri, Panama, il Paese più stretto di tutto il continente americano, è simbolo della sostenibilità che nasce dalla capacità di creare legami e alleanze. Questa capacità contrassegna il cuore del popolo panamense».<p> <p><p> <p>Infatti «ciascuno di voi occupa un posto speciale nella costruzione della Nazione ed è chiamato a far in modo che questa terra possa adempiere la sua vocazione di essere terra di convocazione e di incontri»; questo «implica la decisione, l’impegno e il lavoro quotidiano affinché tutti gli abitanti di questo territorio abbiano l’opportunità di sentirsi attori del proprio destino, di quello delle loro famiglie e dell’intera Nazione».<p> <p><p> <p>Avverte il Papa: «È impossibile pensare il futuro di una società senza la partecipazione attiva – e non solo nominale – di ciascuno dei suoi membri, in modo tale che la dignità sia riconosciuta e garantita attraverso l’accesso all’istruzione di qualità e la promozione di un lavoro degno». Entrambe queste realtà «sono in grado di aiutare a riconoscere e valorizzare la genialità e il dinamismo creativo di questo popolo e, nel medesimo tempo, sono il miglior antidoto contro qualsiasi tipo di tutela che pretenda di restringere la libertà e sottometta o trascuri la dignità di cittadini, specialmente quella dei più poveri». <p> <p><p> <p>Poi Francesco parla del «“genio” proprio di queste terre contrassegnato dalla ricchezza dei suoi popoli nativi: Bribri, Buglé, Emberá, Kuna, Nasoteribe, Ngäbe e Waunana, che tanto hanno da dire e da ricordare a partire dalla loro cultura e visione del mondo: ad essi va il mio saluto e la mia riconoscenza». Essere terra di «convocazione implica celebrare, riconoscere e ascoltare lo specifico di ognuno di questi popoli - evidenzia - e di tutti gli uomini e le donne che formano il volto panamense e saper tessere un futuro aperto alla speranza, perché si è capaci di difendere il bene comune al di sopra degli interessi di pochi o al servizio di pochi soltanto quando esiste la ferma decisione di condividere con giustizia i propri beni». <p> <p><p> <p>Le nuove generazioni, «con la loro gioia e il loro entusiasmo, con la loro libertà, sensibilità e capacità critica, esigono dagli adulti, ma specialmente da tutti quelli che detengono un ruolo direttivo nella vita pubblica, di avere una condotta conforme alla dignità e autorità che rivestono e che è stata loro affidata». È un invito a vivere «con austerità e trasparenza, nella concreta responsabilità per gli altri e per il mondo; una condotta che dimostri che il servizio pubblico è sinonimo di onestà e giustizia, e il contrario di qualsiasi forma di corruzione». I ragazzi «esigono un impegno, nel quale tutti – incominciando da quanti ci diciamo cristiani – abbiamo l’audacia di costruire “una politica autenticamente umana”», afferma citando la costituzione Gaudium et spes di papa San Paolo VI. La persona deve essere posta «al centro come cuore di tutto; e questo spinge a creare una cultura di maggiore trasparenza tra i governi, il settore privato e tutta la popolazione, come recita quella bella preghiera che voi avete per la Patria: “Dacci il pane quotidiano: che possiamo mangiarlo nella nostra casa e con la salute degna di esseri umani”». <p> <p><p> <p>Poi Francesco mette in evidenza che «in questi giorni Panama non solo verrà ricordato come punto strategico per il commercio e per il transito di persone; si trasformerà in un “hub” della speranza». Diventa un «punto d’incontro dove giovani provenienti dai cinque continenti, pieni di sogni e speranze, celebreranno, si incontreranno, pregheranno e ravviveranno il desiderio e l’impegno di creare un mondo più umano». In questo modo «sfideranno le miopi vedute a corto raggio che, sedotte dalla rassegnazione, l’avidità, o prigioniere del paradigma tecnocratico, credono che l’unica strada possibile passi per il “gioco della competitività”, della speculazione, “e della legge del più forte, dove il potente mangia il più debole” (Evangelii gaudium, 53), chiudendo il futuro ad una nuova prospettiva per l’umanità». <p> <p><p> <p>Così, offrendo ospitalità «ai sogni di questi giovani, Panama diventa terra di sogni che sfida tante certezze del nostro tempo e crea orizzonti vitali, che indicano una nuova consistenza al procedere con uno sguardo rispettoso e pieno di compassione verso gli altri». Durante questo «tempo saremo testimoni dell’apertura di nuovi canali di comunicazione e di comprensione, di solidarietà, di creatività e aiuto reciproco; canali a misura d’uomo che diano impulso all’impegno e rompano l’anonimato e l’isolamento in vista di un nuovo modo di costruire la storia».<p> <p><p> <p>Afferma Francesco: «Un altro mondo è possibile, lo sappiamo e i giovani ci invitano a coinvolgerci nella sua costruzione affinché i sogni non rimangano qualcosa di effimero o etereo, affinché diano impulso ad un patto sociale nel quale tutti possano avere l’opportunità di sognare un domani: anche il diritto al futuro è un diritto umano».<p> <p> <p> <p> <p> <p><p> <p> <p><p> <p>", "time": "2019-01-24T17:18:00+01:00", "type": "vaticaninsider"}
{"title": " “Diario ad alta quota”, un viaggio interiore con i dubbi dell’uomo e le risposte della fede ", "url": "https://www.lastampa.it/2019/01/14/vaticaninsider/diario-ad-alta-quota-un-viaggio-interiore-con-le-domande-delluomo-e-le-risposte-della-fede-QYycanqXEXOEJ8nRi6b8wJ/pagina.html", "review": "", "content": "<p> <p>Mezz’ora ogni giorno, contemplando la bellezza del creato, nel tentativo di rispondere a tutte quelle piccole domande irrisolte che ci portiamo dentro un po’ tutti, nonostante gli impegni della vita quotidiana, cercando di rintracciare le risposte nella Parola del Creatore, «quella Parola che non torna indietro senza aver avuto qualche effetto, se trova chi la accoglie ed ascolta, chi la cerca, chi vuole sentirne il sapore (la sapienza!) ed è disposto a scavare per cercarla, come si fa con i tesori». <p> <p>Nasce in questo modo il quinto lavoro editoriale di Stefania Perna – laureata in Lettere classiche, docente, diplomata in pianoforte –, un “Diario ad alta quota” (Edizioni Parva), che già nel titolo del libro rivela quella vertigine interiore presente in ogni uomo, quando le domande e soprattutto i dubbi si accavallano nella nostra mente. «Il testo – scrive nella presentazione padre Serafino Tognetti, membro della Comunità dei figli di Dio, fondata da don Divo Barsotti – non è rivolto ai credenti, o per lo meno, non solo a loro. L’appello a trovare il senso del vivere è per tutti: perché tutti cercano spasmodicamente il bene, il vero, il buono, il bello. Molti non sanno dare un nome al loro desiderio, diversi hanno anche prevenzioni e pregiudizi nei confronti della Chiesa o del Vangelo; non importa. Ciò che conta è comunicare l’esperienza e annunciare ciò che si è trovato».<p> <p>Le domande proposte dall’autrice non si lasciano disarmare dal fascino della retorica, esse sono concrete e non si sottraggono al confronto interiore: Di cosa possiamo rallegrarci, se siamo credenti? La fede è solo un rifugio? Perché amare? La pace è un dono o una conquista? Come pregare? Perché in tutte le cose (anche della natura) c’è sempre una compresenza di luce ed ombra? Come posso lodare Dio, se sto soffrendo per qualcosa? <p> <p>Le riflessioni contenute in queste pagine sono arricchite da riferimenti biblici e dal pensiero di illustri pensatori, santi, padri della Chiesa, uomini religiosi del passato e del presente che Stefania Perna ama citare spesso nei suoi libri, «un florilegio incantevole – precisa padre Serafino Tognetti – tutto da ascoltare e da assaporare, per essere uomini dell’oggi, ben piantati nel presente e con lo sguardo nel futuro». Ogni capitolo, infatti, dopo una breve riflessione dell’Autrice, raccoglie numerose citazioni che possono arricchire il bagaglio culturale del lettore e invitarlo ad un confronto.<p> <p>Interessante, infine, la riflessione che padre Serafino Tognetti propone nella presentazione di questo libro, mettendo in evidenza l’esistenza dell’uomo che si inserisce in un vissuto che parte con la creazione del mondo e termina con la vita celeste. «Siamo – precisa Tognetti – figli di coloro che ci hanno preceduto e padri di coloro che verranno, e non vaghiamo a casaccio senza sapere né da dove veniamo, né dove siamo diretti. Ma come conoscere tutte le cose che sono venute prima di noi, e come sapere con sicurezza il nostro punto di approdo? Basta guardare, scrutare, meditare, ascoltare. Dietro a noi, la saggezza degli uomini che ci hanno preceduto, ha seminato perle di vita e indicazioni che hanno fatto crescere l’animo umano, arricchendolo via via con tutte le cose nuove imparate; mentre davanti a noi, la fede ci dà sicurezza che non ci attende il vuoto, ma il ritorno nel seno del Padre, con la via tracciata da Cristo, che peraltro, necessita della nostra responsabilità, fatica ed intelligenza».<p> <p>“Diario ad alta quota” di Stefania Perna, Edizioni Parva 2018, pp. 124 <p> <p> <p> <p> <p> <p><p> <p> <p><p> <p>", "time": "2019-01-14T16:29:35+01:00", "type": "vaticaninsider"}
{"title": "Gerusalemme, il diacono: ecco la bellezza del dialogo ebraico-cristiano ", "url": "https://www.lastampa.it/2019/01/17/vaticaninsider/gerusalemme-il-diacono-ecco-la-bellezza-del-dialogo-ebraicocristiano-rhGLFEPhOTbxiHeOZJ0qXM/pagina.html", "review": "", "content": "<p> <p><p> <p>«È di vitale importanza, per i cristiani, scoprire e promuovere la conoscenza della tradizione ebraica per riuscire a comprendere più autenticamente se stessi». Lo scrive papa Francesco nella prefazione a La Bibbia dell’amicizia, edizioni San Paolo, in uscita domani, 18 gennaio. In vista del Giorno della Memoria, il 27 gennaio, e per la XXX Giornata per l’approfondimento e lo sviluppo del dialogo tra cattolici ed ebrei - organizzata dalla Conferenza episcopale italiana - che si celebra oggi alla vigilia della Settimana di preghiera per l’unità dei cristiani, abbiamo conversato col diacono Benedetto Di Bitonto, membro del Vicariato di San Giacomo del Patriarcato latino di Gerusalemme.<p> <p><p> <p>Come è diventato specialista del dialogo ebraico-cristiano, perché ha scelto questa strada e da dove proviene la \"vocazione\" al dialogo che la anima?<p> <p>«I miei primi contatti con il mondo ebraico risalgono all’anno 2000, quando come studente universitario di letterature comparate all’istituto universitario “l’Orientale” di Napoli iniziai ad interessarmi di letteratura ebraica, sia biblica sia moderna. Di lì, senza sapere troppo come né perché cominciai un percorso di approfondimento della cultura e della religione ebraica, che mi portò ad intrecciare diverse amicizie con ebrei italiani e israeliani. Nei tre anni trascorsi a Roma, lavorando per la Conferenza Episcopale Italiana, ho successivamente avuto la possibilità di inserirmi maggiormente nell’ambiente ebraico, di frequentare la sinagoga durante le feste principali, fino a sentirmi sempre più a mio agio in quel contesto, ormai non più del tutto estraneo. A tale proposito ringrazio di vero cuore gli amici ebrei di Roma che mi hanno introdotto nelle loro case, rendendomi partecipe delle loro gioie e dei loro dolori e facendomi conoscere così da vicino le belle tradizioni della loro antichissima comunità. <p> <p><p> <p>L’arrivo in Israele nel gennaio del 2010 è stato l’evento decisivo. Dovevo rimanere soltanto un anno per svolgere attività di ricerca per il mio dottorato su Shaul Tchernichovski, un poeta ebreo di origine russa morto nel 1943. Quell’anno poi non è mai finito... Qui ho incontrato il Vicariato di San Giacomo, una piccola realtà di cattolici di lingua ebraica distribuiti nelle maggiori città di Israele (Gerusalemme, Tel Aviv-Giaffa, Haifa, Beersheva, Tiberiade), e subito ho sentito un click nel cuore che mi faceva sentire stranamente a casa. Negli anni ho poi capito che qui finalmente si unificava tutta la mia storia, che tutto alla fine aveva un suo perché, e le tante domande aperte che mi ero portato dietro per circa vent'anni, iniziavano a rasserenarsi.<p> <p><p> <p>Non mi sento uno specialista di dialogo ebraico-cristiano, non ho studiato abbastanza la materia, ma per me essere in relazione con gli ebrei è un fatto quotidiano che si declina a più livelli e implica diversi ambiti, dal discorso teologico alle più semplici faccende della vita quotidiana. Da alcuni anni a questa parte sono invitato dalla Pontificia Commissione per i Rapporti Religiosi con l'Ebraismo ad un convegno che si tiene ogni due anni, in cui giovani leader cattolici si incontrano con i loro omologhi ebrei per discutere intorno al tema dell’anno. Sono lusingato che abbiano scelto anche me per questo incarico, sebbene, come ho detto, per me la maggior parte del dialogo si svolge intorno a una tavola, sull’autobus o all’ufficio postale...».<p> <p><p> <p>Diacono, a breve sacerdote, membro del Vicariato di San Giacomo del Patriarcato latino di Gerusalemme: ci può dire in cosa consiste la sua missione, come si svolgono le sue giornate e qual è il fulcro della sua azione pastorale?<p> <p>«Nel 2011, tornando dalla Gmg di Madrid con il nostro gruppo giovani “Perah ha-midbar” (Fiore del deserto) parlai con l’allora Vicario, p. David Neuhaus SJ, con il quale ho vissuto gomito a gomito per 7 anni, e gli espressi il mio desiderio di diventare sacerdote per il Vicariato. Appena concluso il dottorato fui ammesso agli studi filosofici, e poi a quelli teologici. Il mio percorso non è stato del tutto facile perché per tutti i sei anni di studio non c’è stato altro seminarista oltre a me nel nostro vicariato. Questo ha un po’ influito sulla mia percezione della formazione, ma alla fine più in bene che in male, perché mi ha aperto a stringere rapporti fraterni con più giovani in formazione: francescani, salesiani e seminaristi arabi del seminario patriarcale di Bet Jalla. Alla fine, sono un po’ figlio e fratello di tutti. In questi anni mi ha seguito e accompagnato p. Rafic Nahra, oggi nostro vicario, col quale abito, insieme al sacerdote incaricato della comunità di Gerusalemme e ad altri che vengono a stare con noi per periodi di variabile durata. Insieme preghiamo le Lodi al mattino (in ebraico). Durante il giorno ognuno è preso dai propri impegni. Capita di coincidere per il pranzo, così ne approfittiamo per scambiare qualche parola di aggiornamento, ma le nostre giornate sono piuttosto frenetiche e ciascuno di noi è impegnato in un ambito particolare, così che non sempre ci incrociamo “sul campo”, ma la sera ci ritroviamo per la Messa e la cena. <p> <p><p> <p>Come Vicariato di San Giacomo, il nostro compito è di assicurare assistenza pastorale ai fedeli cattolici che vivono nella società israeliana, che parlano la lingua ebraica, e costituiscono un evento unico nella storia, dai tempi della Chiesa primitiva: essere una minoranza cristiana all’interno di una forte maggioranza ebraica. Questo vuol dire essenzialmente pastorale ordinaria (parrocchie, catechesi, sacramenti, servizio ai poveri e agli ammalati...) e straordinaria (campi scuola per i bambini, attività speciali per le famiglie, la cura e l’accompagnamento dei giovani, pellegrinaggi...).<p> <p><p> <p>Come è organizzato il Vicariato di San Giacomo incaricato dei cattolici ebreofoni, quanti fedeli conta e in quali città principalmente? <p> <p>«Il nostro Vicariato è formato da piccole comunità, di cui soltanto due sono parrocchie, in cui tutto si svolge in lingua ebraica, dalla celebrazione liturgica all’azione pastorale. Il nostro grande handicap è la scarsezza di strutture adeguate e di fondi per portare avanti le numerose iniziative che crescono di anno in anno. Grazie al cielo esistono organizzazioni cristiane che ci sostengono e ci supportano con i loro contributi, altrimenti non potremmo portare a compimento nulla di ciò che facciamo. L’Ordine del Santo Sepolcro ha un ruolo fondamentale in questo lavoro di supporto, e noi siamo loro profondamente grati. Anch’io personalmente ho beneficiato del sostegno di un membro dell’ordine, che in diverse occasioni ha desiderato accompagnare il mio cammino verso il sacerdozio con delle donazioni specifiche inviate al nostro vicariato. Non dirò mai abbastanza quanto è grande la mia gratitudine.<p> <p><p> <p>I numeri esatti dei nostri fedeli non li conosco, ma so per certo che in questi ultimi 10 anni siamo cresciuti in quanto a partecipazione. Dal 2010 inoltre abbiamo scoperto il grande mondo dei migranti e dei lavoratori stranieri, che qui in Israele costituiscono alcune decine di migliaia. Da allora ci prendiamo cura dei loro bambini con iniziative mirate: asili infantili, catechesi, campi-scuola 4 volte l’anno, formazione... Da quando sono qui mi ritrovo in mezzo a bambini di ogni origine, e tutti abbiamo in comune due cose: crediamo in Gesù e parliamo ebraico. Un’esperienza decisamente singolare per la quale ringrazio Dio di cuore. Dio è un genio!».<p> <p><p> <p>È vero che i cattolici ebreofoni sono ormai più numerosi dei cristiani arabi in Israele? Cosa significa ciò per il futuro della Chiesa in questo paese? <p> <p>«No, non c’è dubbio che i cristiani arabi siano senz’altro di gran lunga più numerosi degli ebreofoni. Tuttavia esiste una grossa fetta della popolazione cristiana in Terra Santa che parla altre lingue (tagalog, tigrino, amarico, spagnolo, francese, inglese, singalese...). Tutti questi migranti, lavoratori stranieri, richiedenti asilo e rifugiati, probabilmente sono pari in numero ai cristiani nativi del Paese. Certamente la Chiesa di Terra Santa fra dieci anni sarà molto più colorita e variegata perché ogni giorno nascono bambini cristiani dalle origini più diverse».<p> <p><p> <p>Spesso i cattolici sono poco consapevoli delle loro radici ebraiche: in cosa il Vicariato di San Giacomo aiuta la Chiesa a ritornare alla sua origine spirituale, soprattutto nella formazione liturgica? Lei organizza incontri fra cattolici ed ebrei, nonché giornate di scambio e condivisione? La sua esperienza ha un’eco su scala universale? <p> <p>«Non c’è dubbio sul fatto che la nostra fede è nata nel seno del popolo ebraico e che come cristiani dobbiamo molto al popolo dell’alleanza. Per noi ciò che è importante è l’espressione della nostra fede cristiana e della nostra identità cattolica in un linguaggio e in una forma che siano affini alla cultura della società in cui viviamo. Non vogliamo che la nostra fede sia percepita come qualcosa di esotico e di estraneo al mondo nel quale è nata e si è costituita. Questo vuole dire, ad esempio, che i nostri luoghi di culto sono molto semplici, non eccedono in immagini (non abbiamo statue, ad esempio) e in pratiche che appartengono piuttosto al cattolicesimo occidentale di stampo europeo. Pur essendo profondamente cattolici, nelle nostre comunità ad esempio non si troverebbe facilmente una reliquia da venerare o una novena dedicata a un Santo piuttosto che a un altro. L’accento è più puntato sulla Parola di Dio, sull’esperienza biblica compresa alla luce della tradizione della Chiesa, su una celebrazione eucaristica essenziale ma decorosa, sulla convivialità di comunità a misura d’uomo, in cui ci si conosce tutti e ci si può sostenere gli uni gli altri. Tutto questo prepara senza dubbio il terreno per un incontro sereno e conviviale con i nostri amici ebrei, che trovano da noi una realtà che non li spaventa ma li coinvolge in un vincolo di sincera amicizia, in cui le differenze vengono valorizzate e mai sbiadite. <p> <p><p> <p>La celebrazione eucaristica è profondamente radicata nel solco della tradizione ebraica, ed è bene approfondire un po’ le proprie conoscenze di questa realtà, stando però attenti a non cadere negli atteggiamenti sentimentalistici e un po’ semplicistici di chi vuole a tutti i costi imitare determinati costumi ebraici, appiccicandoli alla liturgia cristiana, soprattutto quei riti che si sono sviluppati posteriormente al cristianesimo. Non è di questo che parlo, parlo piuttosto di approfondire il giudaismo biblico, quello che certamente conoscevano e praticavano Gesù, sua madre Maria e tutti gli Apostoli. E soprattutto di accettare il fatto che l’evento Gesù Cristo è uno spartiacque nella storia dell’umanità che non si può ignorare né neutralizzare. La separazione della chiesa dalla sinagoga è un qualcosa che è nascosto nel mistero di Dio e che ci sarà svelato soltanto alla fine dei tempi. Fino ad allora però possiamo ancora imparare a conoscerci davvero, a rispettarci, a stimarci e a lavorare insieme per un mondo più simile al sogno di Dio. In questo ci vedo benissimo anche i credenti musulmani, a pieno diritto membri della famiglia dei figli di Abramo, che come noi hanno la responsabilità di diffondere nel mondo la luce e l’amore di Dio, che ci ama tutti, senza troppe sottigliezze».<p> <p><p> <p>Ci racconti per esempio una celebrazione dello Shabbat in sinagoga e il pasto tradizionale che caratterizza questa festa, come essa si svolge, cosa essa può dirci rispetto alla nostra fede cristiana, in cosa ci illumina in relazione all’Eucaristia? <p> <p>«Da alcuni anni la comunità ebraica che porta il nome di “Tzion” (Sion) e la nostra comunità di Gerusalemme, sono divenute comunità sorelle. Ci incontriamo una volta al mese per studiare la Bibbia insieme, fare attività di beneficenza ai poveri della nostra città, senza distinzione di fede, colore, provenienza e lingua, e visitandoci reciprocamente per le festività o più semplicemente per pregare insieme, gli ebrei da ebrei e i cristiani da cristiani. In questi anni stiamo imparando quanto sia bello sentirsi intimamente uniti e cooperare per il bene del prossimo e l’avanzamento dei valori nella società civile. Di tanto in tanto mi capita di andare alla loro sinagoga per il rito di accoglienza dello Shabbat, e sebbene ormai conosca le preghiere e i canti a memoria, ricordo sempre a me stesso che lì mi trovo da cristiano, prego e credo da cristiano. Se questo è chiaro nella mia mente, posso incontrare l’altro, qualunque altro, senza rischi di smarrire la mia identità. <p> <p><p> <p>Uno degli aspetti che più mi affascinano e provocano in me ammirazione è il ruolo della famiglia all’interno della cultura ebraica. La maggior parte della vita religiosa infatti ha una dimensione familiare, e nella famiglia ciascuno, nel proprio ruolo, cresce e si sviluppa come persona e come credente. Mi commuove sempre, ad esempio, assistere alla benedizione che ogni venerdì sera i genitori impartiscono su ciascuno dei figli singolarmente. Questo, a noi cristiani, un po’ è venuto a mancare, anche se so che in diverse realtà ecclesiali, in questi ultimi decenni c’è stato un bel risveglio attorno al ruolo della famiglia».<p> <p><p> <p>Qual è la Sua speranza a livello locale, al di là del conflitto permanente fra lo Stato d'Israele e le rivendicazioni nazionali palestinesi? Una soluzione ragionevole per le due parti è possibile e se sì, quale?<p> <p>«Il 21 giugno scorso sono stato ordinato diacono da monsignor Pierbattista Pizzaballa nella basilica del Getsemani; per la prima volta in una celebrazione interamente in lingua ebraica. In quel giorno erano presenti cattolici di diversa origine, sacerdoti e religiosi palestinesi, monaci copti-ortodossi, ebrei, messianici, protestanti... Veramente mi sono sentito abbracciato da un anello di fraternità e di amore. La parola “uno” è ritornata frequentemente nei miei ringraziamenti. <p> <p><p> <p>Per quella occasione mi sono fatto cucire un'alba un po’ fuori dal comune. Il modello l’ho scoperto in un antico mosaico bizantino di Ravenna, ma a quel disegno ho voluto aggiungere un significato spirituale. La mia alba infatti ha due strisce nere sulle maniche e due lungo il corpo, ad indicare il lutto e il dolore per due immense ferite dei nostri tempi: la mancata unità della Chiesa e la mancata pace in Medio Oriente. Indossandola, la bacio, e vado all’altare del Signore con questa duplice intenzione nel cuore. Ho promesso che quando la Chiesa sarà ripristinata nella sua unità originaria e quando Gerusalemme sarà città di pace, la mia alba sarà tutta bianca e sgargiante; ma fino ad allora porterò i segni del lutto. Bisogna soffrire e fare proprio il dolore del mondo, non possiamo far finta che tutto vada bene finché il male non ci tocca di persona. Per me, uno dei grandi sogni è di poter vedere la Chiesa di Gerusalemme unita in un solo abbraccio fraterno, una Chiesa in cui non passino i muri della separazione, in cui ci si possa percepire veramente fratelli, cristiani israeliani e cristiani palestinesi, e poi, in cerchi concentrici costruire unione di spirito con i cristiani di altre denominazioni, e poi con ebrei, musulmani, drusi, non credenti. A questa causa ho dedicato i miei anni qui, e continuerò a farlo, perché ogni separazione è una ferita che sanguina, e di dissanguamento si muore.<p> <p><p> <p>In collaborazione con l’Ordine equestre del Santo Sepolcro di Gerusalemme<p> <p><p> <p> <p> <p> <p> <p><p> <p> <p><p> <p>", "time": "2019-01-17T07:00:00+01:00", "type": "vaticaninsider"}
{"title": "Carlo Costalli: “Salpiamo insieme verso il futuro del MCL” ", "url": "https://www.lastampa.it/2019/01/21/vaticaninsider/carlo-costalli-salpiamo-insieme-verso-il-futuro-del-mcl-ddwrKuPJFQFjsKZNJxdBHO/pagina.html", "review": "", "content": "<p> <p>«In un quinquennio che ha visto cambiamenti epocali sullo globale, pur non portandoci fuori dalla crisi che sta modificando i paradigmi e non dando un punto d’approdo stabile alla grande trasformazione del lavoro in cui ancora siamo immersi, il MCL può rivendicare di aver provato a comprendere e agire, non disertando dalla sfida di farsi presenza prossima e capace di risposte, in questo contesto fluido, nel solco della Dottrina sociale». Il presidente nazionale del MCL, Carlo Costalli, inserisce in questa cornice la valutazione del percorso compiuto dal Movimento che ha dimostrato di essere una realtà ecclesiale viva e sempre più radicata nella società, già dalla sua riconferma alla guida del Movimento, nel XII Congresso, sino ad oggi.<p> <p> <p> <p>Mentre il treno di un nuovo Congresso, da tempo sui binari di partenza con la celebrazione delle assemblee territoriali e regionali, è in dirittura d’arrivo all’Ergife Palace Hotel di Roma, dal 25 al 27 gennaio, Carlo Costalli ci riceve con cordialità nel suo ufficio. E accetta la sfida di tracciare un bilancio: «A patto che non si fissi lo sguardo sul passato, ma ci si aiuti a traguardare al futuro», premette, perché «è una certa “nostalgia del futuro” che ha sempre dato al Movimento Cristiano Lavoratori quella capacità di vivere il presente con realismo profetico». <p> <p> <p> <p>A pochi giorni dall’arrivo nella Capitale dei delegati nazionali, partiamo dal titolo-tema del Congresso: “Forti della nostra identità, attraverso il lavoro, costruttori di speranza in Italia e in Europa”. Un titolo lungo… Non ritiene che il loro senso complessivo confligga non poco con lo spirito dei tempi?<p> <p>«Vero, a volte per essere davvero presenti alle sfide del proprio tempo tocca essere “incontemporanei”. Non si può non partire dall’identità per costruire un autentico protagonismo e una speranza fondata, radicata e praticabile. Il lavoro, poi, rimane il grande spazio in cui l’uomo attua la propria vocazione creativa. Non a caso, guardando al sempre maggior attivismo delle organizzazioni datoriali e dei lavoratori nel denunciare i limiti di visione dell’attuale governo, ho utilizzato l’espressione “civismo dei produttori”: c’è una dimensione politica del lavoro che non sta tanto nella rivendicazione di diritti quanto nella presa di coscienza di come esso sia strumento che dinamizza la società, evitandole una fin troppo scontata condanna al rancore e alla paura. Infine, l’ideale europeo che per noi è “non negoziabile”: ciò non significa un’arroccata difesa dello status quo, anzi… C’è più di qualcosa da cambiare in quest’Europa, ma lo si può fare solo dall’interno. I corpi intermedi, assumendo una prospettiva e una dimensione continentale, nel nostro caso rivitalizzando la tradizione europopolare, possono innescare dei processi di autentico cambiamento».<p> <p> <p> <p>«Innescare processi» è un’espressione caratteristica di Papa Francesco. Proprio l’udienza con il Papa, nel gennaio di tre anni fa, è stato uno dei momenti forti della vita recente del MCL. In quell’occasione, Francesco ha indicato tre parole-guida: educazione, condivisione e testimonianza. Come queste parole hanno segnato l’azione - a livello locale e anche centrale - del Movimento, che al magistero economico e politico del Papa ha sempre dimostrato di porre molta attenzione?<p> <p>«L’incontro con il Pontefice ha segnato una delle pagine più significative della nostra storia recente: un momento che ha rinvigorito e corroborato il nostro essere un Movimento per la gente, che si nutre di azioni concrete e di opere. Di realtà che innescano, appunto, processi. Il MCL vive nel mondo come soggetto cristiano e fatto ecclesiale: partendo da una visione dell’uomo e del lavoro che rimetta al centro la persona umana, fonda la sua essenza sull’indispensabile contributo dei cattolici che, oggi, possono davvero nella condivisione rivitalizzare il popolarismo. Il caldo incoraggiamento di Papa Francesco ci ha indotti, quale Movimento cattolico di popolo, a impegnarci con ancor maggiore entusiasmo in un percorso di formazione, di riscoperta del territorio, di valorizzazione dei Circoli di base e della rete dei servizi alla persona in stretto coordinamento fra loro, in una logica di ampliamento del nostro contributo alla costruzione di cittadinanza, come risposta ai bisogni delle persone e come modello di sussidiarietà da realizzare con progetti multiformi».<p> <p> <p> <p>Dall’aspetto ecclesiale a quello sociale, in quest’ultimo decennio si è fatta sempre più radicale una narrazione volta a imporre la prospettiva di una progressiva disintermediazione, con lo smantellamento dei corpi intermedi. In direzione ostinata e contraria rispetto a questa spogliazione della persona dalle sue appartenenze, lei e il MCL avete sempre opposto una difesa creativa della loro importanza. Anche la presa di posizione molto forte per il “No” al referendum costituzionale, che non ha visto molto altre realtà cattoliche così chiaramente attive, aveva questo significato. Come debbono, quindi, ripensarsi i corpi intermedi per rispondere a questo clima di avversione?<p> <p>«Non c’è dubbio che il periodo storico che stiamo attraversando, pesantemente condizionato dallo strapotere delle tecnologie e da un eccesso di individualismo, imponga un profondo ripensamento delle forme di convivenza civile: ripensamento che necessariamente non potrà prescindere da un’attenta revisione del rapporto fra istituzioni e società civile al fine di ripensare spazi e luoghi di dialogo, di confronto, di solidarietà e di sussidiarietà. Un confronto che non può annichilire, piuttosto deve diversamente valorizzare, le forze della società civile organizzata. Disegno che vede perniciosamente convergenti populismi (vecchi e nuovi) e i fautori della tecnocrazia. La politica, nella sua cieca rincorsa ad un modello (utopico) di semplificazione, costruito sulla destrutturazione delle aggregazioni sociali in favore di un mondo interconnesso e disintermediato, sta con ciò abdicando al suo primario progetto di realizzazione del bene comune e di rappresentazione degli interessi collettivi. Ricostruire una rinnovata dimensione intermedia e nuovi luoghi in cui dare sostanza e voce alle istanze che vengono dal basso, significa colmare la distanza che si è creata fra i cittadini e il Palazzo, significa ridare voce alle famiglie, a quell’ampio civismo che resta un patrimonio del nostro Paese, che non può essere messo tra parentesi o criminalizzato. A nostro avviso, l’unica risposta plausibile che questo nostro tempo può dare alla crisi di fiducia che dilaga nelle maglie della nostra società è riscoprire il valore della rappresentanza per ricostruire un tessuto sociale sano e partecipe. In questo senso siamo sempre più convinti di aver fatto bene a esprimere con forza e schiettezza il nostro “no da riformatori” al referendum costituzionale». <p> <p> <p> <p>Guardando alla politica, in questi ultimi mesi, anche alla luce dell’appello del cardinale presidente della Cei, Gualtiero Bassetti, in molti nel mondo cattolico sono tornati a porre a tema la questione della presenza politica incidente dei credenti. Lei con Giancarlo Cesana ha promosso un appello in vista delle consultazioni europee (“Si all’Europa, per farla”), quali possibilità di ricomposizione tra “cattolici del sociale” e “cattolici della morale” vede possibili, nel breve e nel lungo periodo?<p> <p>«In questo periodo di grande confusione noi del MCL riteniamo assolutamente prioritario riaffermare la necessità che il mondo cattolico riscopra il carattere essenziale della presenza pubblica nell’esperienza di fede. Essere “Chiesa in uscita” significa, infatti, anche assumerci la responsabilità di portare all’interno delle istituzioni e negli apparati normativi, burocratici e amministrativi che hanno responsabilità di governo, quei valori fondamentali della vita, della famiglia, del lavoro, della solidarietà. Significa insomma “metterci la faccia”, lavorare sul territorio per dare voce alle istanze che vengono dal basso. Va in questa direzione anche l’appello che, insieme a Giancarlo Cesana, abbiamo presentato in vista delle prossime elezioni al Parlamento Europeo: un passo in avanti per vivere attivamente e concretamente la responsabilità della cosa pubblica, per salvaguardare e sviluppare i luoghi della partecipazione e del confronto, senza i quali non può esistere una vera democrazia. È il nostro contributo di cattolici, ma anche di cittadini italiani ed europei, per far sì che l’Europa dei Popoli si riappropri delle proprie radici recuperando lo spirito dei Padri costituenti».<p> <p> <p> <p>C’è anche la dimensione mediterranea dell’Europa e l’Europa dei Balcani, a cui non sempre si prestano le giuste attenzioni. Il MCL sta mostrando grande attivismo su questi fronti... <p> <p>«Sì, e direi che questo è uno dei nostri più bei fiori all’occhiello: un impegno che ci ha visti protagonisti in questi anni. L’Europa deve respirare con i suoi due polmoni - Est e Ovest - e questo può avvenire solo dando ascolto all'istanza di maggior integrazione dei Balcani con l’Unione Europea, a partire dalle reti sociali transnazionali. In quelle nazioni, dove non abbiamo mai fatto mancare la nostra presenza, ci ricordano che Europa unità è un altro nome della pace. Non diversamente, nel solco della miglior visione di politica estera italiana, dobbiamo vedere il Mediterraneo come un tessuto connettivo e non come un confine da rendere invalicabile. Ciò non vuol dire che sul tema dell’immigrazione non si debbano considerare le esigenze di sicurezza e fattibilità dell’integrazione. Di qui il nostro impegno in diversi progetti di cooperazione internazionale: per promuovere la tutela dei diritti umani e l’accesso al cibo e all’energia, come avviene in Africa, o per offrire aiuto alla Chiesa che soffre come in Terra Santa o in Eritrea, o, ancora, per promuovere un futuro di dialogo e di pace come a Sarajevo e in tutti i Balcani. Senza dimenticare gli importanti progetti educativi che vedono il nostro Movimento coinvolto in prima linea come per l’Università Cattolica a Madaba, in Giordania, o in Moldavia, o in Romania, dove recentemente abbiamo aperto una nuova sede MCL per combattere l’esclusione sociale e la povertà che ancora condizionano la vita nelle periferie. Abbiamo lavorato molto su questi temi, insomma, e abbiamo assoluta intenzione di continuare a farlo».<p> <p> <p> <p>Il sito MCL<p> <p> <p> <p> <p> <p> <p> <p><p> <p> <p><p> <p>", "time": "2019-01-21T11:37:14+01:00", "type": "vaticaninsider"}
{"title": " Global compact, il Vaticano: “Speriamo in un ripensamento di chi non ha aderito” ", "url": "https://www.lastampa.it/2019/01/17/vaticaninsider/global-compact-il-vaticano-speriamo-in-un-ripensamento-di-chi-non-ha-aderito-V0328xOuvlsoNoO2JM2rKM/pagina.html", "review": "", "content": "<p> <p>«Il lavoro schiavo si nasconde anche dietro prodotti dal costo eccessivamente basso. Serve maggiore informazione e conoscenza per combattere la tratta delle persone, è una responsabilità che riguarda tutti, i governi come i cittadini». È quanto ha detto a Vatican Insider padre Fabio Baggio, sottosegretario della Sezione Migranti e Rifugiati del Dicastero vaticano per lo Sviluppo umano integrale. E sul “Global compact for migration”, l’accordo approvato dall’assemblea delle Nazioni Unite per regolare a livello internazionale i flussi migratori in modo legale e condiviso, il religioso dice: «l’accordo non è vincolante e salvaguarda la sovranità nazionale di ciascun paese, ma rappresenta uno strumento di dialogo e collaborazione perché nessuna nazione può pensare di affrontare e risolvere questi problemi da sola». <p> <p><p> <p>Padre Baggio ha presentato in Vaticano, insieme a padre Michael Czerny, anch’egli sottosegretario dello stesso Dicastero, due documenti della “Sezione Migranti e Rifugiati” dedicati al tema della tratta: gli Orientamenti pastorali sulla tratta delle persone, nei quali si provano a delineare delle risposte possibili al fenomeno, e un raccolta di scritti del Papa dal 2013 al 2017 – dal titolo Luci sulle strade della speranza - che rappresenta una sorta di sintesi del magistero di Francesco sull’argomento. Il Papa stesso ne firma la prefazione.<p> <p><p> <p>LEGGI ANCHE - Il Papa: “I migranti una ricchezza per le società, non perdere la speranza del riscatto” <p> <p> <p> <p>Padre Baggio, nella stesura del Global Compact, l’accordo internazionale sulle migrazioni lanciato dalle Nazioni Unite e approvato da decine di Stati, la Santa Sede ha avuto un ruolo molto attivo; tuttavia alcuni Paesi si sono rifiutati di sottoscriverlo o hanno ritirato l’adesione data in un primo momento temendo un’ingerenza dell’Onu nelle proprie politiche nazionali sulle migrazioni. Come valutate questa posizione? <p> <p>«Ogni Paese ovviamente ha il diritto di fare le scelte che ritiene opportune rispetto a un accordo che è stato elaborato a livello multilaterale, e devo dire onestamente che avendo partecipato alla preparazione dei documenti del Global Compact abbiamo visto l‘interesse di moltissimi Paesi nel mantenere questo dialogo multilaterale. Noi siamo profondamente convinti che la risposta globale sia la più opportuna al fenomeno delle migrazioni, ci auguriamo, sinceramente - l’ha detto anche il cardinale Parolin con parole molto chiare - che chi ha fatto un passo indietro (su fronte del “no” anche Italia, Usa, Polonia e Ungheria fra gli altri, ndr) possa ripensarci e aderire, magari trovando anche quei chiarimenti particolari che sembrano essere necessari. Penso per altro che il testo dell’accordo possa dare questi chiarimenti».<p> <p> <p> <p>Non c’è dunque un problema di ingerenza nelle politiche nazionali? <p> <p>«La sovranità nazionale, che è uno dei temi in discussione, è manifestata in due chiari punti del Global Compact, la sovranità non viene intaccata; resta la regola di fondo, cioè che un accordo, una convenzione, qualora sia vincolante – e non è questo il caso -, possa indurre poi a un cambio legislativo a livello nazionale; ma appunto in questo caso non è applicabile un simile approccio. È vero invece che si tratta di un impegno comune per un dialogo continuo che noi auspichiamo possa continuare e non solo nel caso dei migranti, questo ci tengo a dirlo, ma rispetto a tutte quelle problematiche che sono di livello globale che esulano dal confine nazionale. Questo senza nessun pregiudizio di quella che è l’indipendenza, l’autonomia e la sovranità di ogni Paese».<p> <p> <p> <p>Negli “Orientamenti pastorali sulla tratta” che avete messo a punto, c’è scritto anche che il fenomeno non sempre è facile da individuare, che cosa intendete di preciso? <p> <p>«Parliamo, per esempio, di tipi di tratta delle persone che sono abbastanza nascosti e fanno parte di una filiera di produzione e di approvigionamento che normalmente rimane nascosta al consumatore. Quest’ultimo spesso compra un prodotto ma non sa che tipo di lavoro c’è dietro. Noi vogliamo che il consumatore cominci a fare una riflessione: se il prezzo diventa molto più basso è ovvio che il costo del lavoro è stato ridotto e questo ci deve far interrogare sulla realizzazione del prodotto, su come è stato eseguito, su quale lavoro è stato impiegato perché potrebbe essere anche un “lavoro schiavo”. In questo senso vogliamo anche lodare l’iniziativa di quei Paesi che stanno prendendo molto seriamente il problema del “lavoro schiavo” e vanno a vedere quelle situazioni in cui le persone sono trattate in modo servile o addirittura in un sistema di schiavitù. L’altro esempio è quello relativo a internet. Parlo in modo particolare della pornografia e della pornografia infantile in modo specifico; anche in questo caso è facile non pensare al tipo di industria che c’è dietro simili “prodotti”. A volte quindi siamo consumatori anche ignari, ci vuole una maggiore responsabilità: noi solleviamo il problema della domanda come generatrice di offerta. C’è quindi una responsabilità che va vista a tutti i livelli anche da parte di chi richiede determinati tipi di servizi, di show o di oggetti».<p> <p> <p> <p>La tratta tocca milioni di persone ma è comunque difficile fare delle stime, perché? <p> <p>«Fare delle stime del fenomeno è molto difficile proprio per la difficoltà che dicevamo, ovvero l‘identificazione del fenomeno. E ancora più difficile è la denuncia da parte delle vittime che a volte sono ignare, a volte hanno paura delle ripercussioni in altri casi prevale semplicemente la vergogna, la paura dello stigma. I numeri quindi sono molto aleatori, non ci sono stime precise. Lo stesso vale, per esempio, per l’immigrazione irregolare se parliamo di stime rispetto all’invisibilità del fenomeno. Per questo l’importante è conoscere la tratta e farla conoscere, c’è bisogno di una forte sensibilizzazione».<p> <p> <p> <p>E’ un lavoro che devono fare anche i governi quindi… <p> <p>«Certamente. Tutti i Paesi che sono firmatari della Convenzione di Palermo e dei protocolli aggiuntivi si sono impegnati direttamente in questo, lo stesso deve fare l’Ue. Anche le autorità devono essere competenti sul fenomeno, bisogna fare un cammino unitario: le istituzioni, la Chiesa, tutti i soggetti del terzo settore che lavorano in questo campo».<p> <p> <p> <p> <p> <p><p> <p> <p><p> <p>", "time": "2019-01-17T14:56:00+01:00", "type": "vaticaninsider"}
{"title": "Un cattolico “errante” tra Concilio e Tribunale Russell, a Roma Tre seminario su Ettore Masina ", "url": "https://www.lastampa.it/2019/01/22/vaticaninsider/un-cattolico-errante-tra-concilio-e-tribunale-russell-a-roma-tre-seminario-suettore-masina-9TndA1tBAfBJrFINjVWaTO/pagina.html", "review": "", "content": "<p> <p>In Italia pochi intellettuali cattolici hanno attraversato il Novecento con il suo rigore e la sua capacità di analisi critica. A un anno e mezzo dalla scomparsa, l’Università Roma Tre dedica un “seminario di studi per una ricerca biografica” a Ettore Masina giornalista, scrittore e politico, amico di Paolo VI e fondatore, con Paul Gauthier, della “Rete Radié Resch” di solidarietà internazionale. <p> <p><p> <p>Il 25 gennaio, nella sala del Consiglio al Dipartimento di studi umanistici in via Ostiense 236, sette studiosi offriranno spunti di riflessione sulla figura di un “cattolico errante”, nato a Breno in Val Camonica nel settembre 1928, inizialmente inviato e vaticanista de Il Giorno. A caratterizzare il suo percorso tra fede e cultura è stato soprattutto il legame spirituale e intellettuale con David Maria Turoldo che durante l’occupazione nazista di Milano collaborò attivamente con la resistenza antifascista. Un impegno che si tradusse nella fondazione del centro culturale Corsia dei Servi. <p> <p><p> <p>Il convegno, promosso dall’ateneo capitolino, dalla Rete Radié Resch e dalla Fondazione Lelio e Lisli Basso, approfondirà le fonti, le questioni e le ipotesi per una ricerca biografica su Ettore Masina attraverso la relazione introduttiva di Matteo Mennini, storico del cristianesimo dell’Università Roma Tre. <p> <p><p> <p>«Di Ettore Masina si dovrebbe parlare di più per il suo modo di parteciparci la realtà che vive. Anche come poeta: almeno parlare di quel suo particolare stile di comunicare che è fatto di gridi a voce trattenuta, e di silenzi; di aggressioni e di dolcezza; e di tenerezze che si aprono all’improvviso come fiori anche fuori stagione - scriveva di lui il suo grande amico padre Turoldo -. Perché il giardino è sempre coltivato e custodito, sempre sarchiato con amore. E questo giardino è l’anima del mio amico, dove nessun sentimento manca, neppure quello dell’umorismo su di sé; umorismo che è sempre segno di intelligenza specie quando è intorno a se stessi». <p> <p><p> <p>Masina viveva dal 1964 nella capitale, dove era arrivato per seguire le cronache vaticane dopo l’elezione a Papa di Giovanni Battista Montini che lui aveva conosciuto come arcivescovo di Milano. E proprio con un viaggio in Palestina al seguito di Paolo VI aveva conosciuto Gauthier, il sacerdote francese con il quale fondò poi, occupandosene a lungo, la rete di solidarietà intitolata ad una bimba palestinese morta di stenti e attiva anche in America Latina. <p> <p><p> <p>Il convegno romano del 25 gennaio si compone di sue sessioni: la prima, incentrata sui cattolici a Milano nel secondo dopoguerra, prevede gli interventi di Giorgio Del Zanna dell’Università del Sacro Cuore di Milano, di Ercole Ongaro dell’Itituto lodigiano per la storia dell’età contemporanea sulla «anomalia resistente della rete Radié Resch» e di Federico Ruozzi dell’Università di Modena-Reggio Emilia sui mass media e i cattolici in Italia tra Concilio Vaticano II e anni Ottanta. In Rai dal 1969 e dal 1976 conduttore del Tg2, Ettore Masina lavorò con Andrea Barbato, Italo Moretti e Giuseppe Fiori. Nell’83 il salto in politica, eletto parlamentare nelle fila della Sinistra indipendente e poi con il Pci per più mandati fino al ’92, svolgendo tra gli altri il ruolo di segretario della commissione parlamentare di Vigilanza sulla Rai. Dopo lo scioglimento del Pci è stato membro della direzione del Pds. <p> <p><p> <p>Tra le sue amicizie nelle gerarchie ecclesiastiche quella con il cardinale Achille Silvestrini, ministro degli Esteri della Santa Sede e protagonista con il segretario di Stato Agostino Casaroli della “Ostpolitik” vaticana durante la Guerra fredda. Chiusa a metà anni '90 la stagione politica, Masina riprese l'attività giornalistica e di scrittura, sempre nel segno dell'impegno osservatore attento e profondo di temi politici ed ecclesiali. <p> <p><p> <p>Il seminario di studi organizzato all’Università Roma Tre si articola poi in una seconda sessione focalizzata sulla stagione del post-concilio in Italia e affidata a Giovanni Turbanti, storico della Fondazione per le scienze religiose Giovanni XXIII di Bologna. Sarà poi Giancarlo Monina dell’università Roma Tre ad analizzare l’impegno dei cattolici progressisti nel Tribunale Russell II (poi denominato Tribunale permanente dei popoli) , costituito nel 1966, su iniziativa di Bertrand Russell, con il nome di “International War Crimes Tribunal” per giudicare i crimini commessi durante la guerra del Vietnam. Nella giuria il penalista e padre costituente Lelio Basso, Jean-Paul Sartre, Simone de Beauvoir, Julio Cortazar. <p> <p><p> <p>La prima sessione del Tribunale si svolge a Stoccolma dal 2 al 10 maggio 1967. La seconda a Copenaghen dal 21 al 30 novembre 1967. Autore di saggi religiosi ( Il vangelo secondo gli anonimi, Il Dio in ginocchio, Il Califfo ci manda a dire) e di celebri biografie: tra queste, più volte ristampata e considerata una delle migliori a livello internazionale, la storia del santo salvadoregno Oscar Romero, L’arcivescovo deve morire, ma anche Diario di un cattolico errante. 1992-1997 In viaggio fra santi, burocrati e guerriglieri, e L’Airone di Orbetello. Storia e storie di un cattocomunista. <p> <p><p> <p>Prima delle conclusioni del seminario di studi affidate Roberto Rusconi, ordinario di storia del Cristianesimo all’Università Roma Tre, i relatori ricorderanno l’attività parlamentare di Ettore Masina, che fu anche apprezzato scrittore di romanzi e racconti, tra cui Il Vincere, pubblicato nel 1994.<p> <p> <p> <p> <p> <p><p> <p> <p><p> <p>", "time": "2019-01-22T09:30:00+01:00", "type": "vaticaninsider"}
{"title": "Il nunzio in Ucraina dal Papa, nel colloquio un cenno alla crisi interna dell’Ortodossia ", "url": "https://www.lastampa.it/2019/01/23/vaticaninsider/il-nunzio-in-ucraina-dal-papanel-colloquio-un-cenno-alla-crisi-interna-dellortodossia-zMSNnuwsEsVeMm3NoNXjmO/pagina.html", "review": "", "content": "<p> <p>La «delicata condizione dei rapporti interni all’Ortodossia», dopo la decisione di concedere l’autocefalia alla Chiesa ucraina, è stata al centro del colloquio tra Papa Francesco e il nunzio apostolico in Ucraina, monsignor Claudio Gugerotti, arcivescovo titolare di Ravello. L’udienza si è svolta, in forma privata, lo scorso lunedì 21 gennaio, in Vaticano.<p> <p><p> <p>A darne notizia è un breve comunicato della nunziatura di Kiev pubblicato sul sito ufficiale, in cui si sottolinea che nel corso dell’incontro il Papa «ha mostrato di seguire quotidianamente e con profonda partecipazione gli eventi che segnano la vita dell’Ucraina, particolarmente a Lui cara». <p> <p><p> <p>In particolare, nel dialogo ci si è soffermati su diversi temi come la «delicata condizione dei rapporti interni all’Ortodossia», il «contributo che le Chiese cattoliche in Ucraina recano al bene del Paese», il clima politico e sociale e la necessità di »compiere ogni tentativo per favorire l’intensificarsi degli sforzi di pace nel dialogo, per il benessere dei cittadini nell’impegno per migliorare le condizioni di tutti e per il pieno esercizio della libertà religiosa». <p> <p><p> <p>Il Papa, si legge nella nota, «ha assicurato la Sua costante preghiera per l’Ucraina ed impartito al suo popolo la Benedizione apostolica».<p> <p><p> <p>LEGGI ANCHE - Ortodossia, lo “scisma ucraino” diventa partita politica<p> <p> <p> <p> <p> <p><p> <p> <p><p> <p>", "time": "2019-01-23T10:48:00+01:00", "type": "vaticaninsider"}
{"title": "Don Zerai: “Corridoi umanitari e visti in ambasciata, l’Ue ascolti i vescovi” ", "url": "https://www.lastampa.it/2019/01/19/vaticaninsider/don-zerai-corridoi-umanitari-e-visti-in-ambasciata-lue-ascolti-i-vescovi-3XwkRgeEmOHRdbAUy0EZFL/pagina.html", "review": "", "content": "<p> <p>«Servono subito un piano Ue per i richiedenti asilo come quello che in Canada ricolloca 30mila persone all’anno e corridoi umanitari condivisi tra gli Stati del vecchio Continente. E i visti devono concederli le ambasciate come previsto fin dal 2009 dal Trattato di Schengen ma mai realizzato in concreto». Don Mussie Zerai, coordinatore europeo e cappellano della comunità cattolica eritrea, presiede l’agenzia Habeshia per la cooperazione allo sviluppo. <p> <p> <p> <p>Celebrando i 60 anni dalla morte del fondatore del Partito Popolare don Luigi Sturzo, il cardinale Gualtiero Bassetti, presidente della Cei, ha richiamato i valori della solidarietà e dell’accoglienza mettendo in guardia dall’«oscuramento dei valori della dignità umana e del progresso civile». L’impegno della Chiesa italiana, impegnata in prima linea nel soccorso all’immigrazione, può essere un modello per gli altri episcopati europei?<p> <p>«Sì, e la concreta e quotidiana testimonianza del cattolicesimo italiano è un esempio anche per gli Stati europei, oltreché per le comunità religiose e le associazioni di volontariato che operano nel territorio dell’Ue. La condivisione tra i Paesi europei è la principale esigenza in questo delicatissimo momento storico per impedire, come ha detto Papa Francesco ricevendo il Premio Carlo Magno, che il peso dell’accoglienza ricada esclusivamente su alcuni Paesi del sud Europa, quelli che hanno l’Africa e il Medio Oriente di fronte alle loro coste. La questione può essere affrontata e risolta solo collegialmente tra tutti i Paesi Ue».<p> <p> <p> <p>Finora questo, però, non è accaduto…<p> <p>«Non si possono affrontare i flussi migratori solo con i numeri necessariamente insufficienti che il terzo settore e le chiese nazionali possono fronteggiare in Spagna, Italia, Malta e Grecia. C’è bisogno dell’intera Europa per realizzare un programma vasto e condiviso di corridoi umanitari. Solo così si può risolvere il problema togliendo le persone dalle mani dei trafficanti di esseri umani e impedendo i viaggi pericolosi e costosi dei disperarti che partono da Africa e Asia con l’obiettivo di approdare nel vecchio Continente».<p> <p> <p> <p>Quali sono le specifiche lacune dell’Unione Europea?<p> <p>«In assenza di una soluzione collegiale da parte dell’Ue, come associazioni cattoliche chiediamo un piano di reinsediamento gestito dagli Stati europei. L’impegno delle Chiese nazionali e del volontariato è un modello per le nazioni e un segno di speranza, ma i corridoi umanitari su larga scala e con grandi numeri possono farli solo gli Stati, perciò le nazioni europee devono organizzarsi per fare come il Canada che ogni anno pianifica gli ingressi e accoglie 30mila persone che hanno diritto alla protezione internazionale. Finora, invece, in Europa gli unici corridoi umanitari ad essere stati attivati sono quelli meritoriamente creati e sostenuti dalla Cei, dalla Comunità di Sant’Egidio e dalla Chiesa Valdese. Esempi importanti e lodevoli che dimostrano come le cose si possano fare quando c’è la volontà politica di affrontare i problemi invece di strumentalizzarli ideologicamente a fini di convenienza politica interna agli Stati. Invece di passi avanti, se ne fanno indietro».<p> <p> <p> <p>A cosa si riferisce?<p> <p>«Già dal 2009, nell’ambito delle norme previste dal Trattato di Schengen, era stato stabilito che i visti umanitari potessero essere concessi a chi fuggiva da calamità naturali, dittature e guerre direttamente dalle ambasciate presenti nei Paesi da cui provengono i flussi migratori. Era tutto previsto dal 2009, ma di fatto è rimasto sulla carta. Soltanto la Svizzera ha utilizzato questo strumento legale, ma solo fino al 2012, poi il referendum sull’immigrazione ha bloccato questo canale. Eppure la soluzione più valida resta quella di favorire il percorso che inizia dalla richiesta alle ambasciate africane e asiatiche di visti per motivi umanitari e per l’asilo politico, sotto la supervisione e in collaborazione con l’Alto Commissariato Onu per i rifugiati. Effettuata la verifica sulla fondatezza dei motivi della richiesta, è l’ambasciata che può rilasciare il visto sul posto, consentendo la partenza verso l’Europa».<p> <p> <p> <p>Oltre alla Cei anche il Consiglio delle Conferenze episcopali d’Europa (Ccee) ha chiesto un mese fa agli Stati di coordinare le politiche di accoglienza a livello comunitario. Quale può essere il giusto modo di procedere?<p> <p>«Spetta in primo luogo agli Stati occuparsi di gestire l’accoglienza. Non si può scaricare una responsabilità così rilevante e gravosa sulle Chiese nazionali e su quel terzo settore che spesso in Italia viene criminalizzato proprio per il suo impegno in prima linea nell’accoglienza. Salvare vite e proteggere persone sono compiti dello Stato. Ciò fa parte dei doveri delle democrazie. L’Italia, all’articolo 10 della sua Costituzione, garantisce il diritto di chiedere asilo a chi si vede negati in patria tutta una serie di diritti umani e civili, a partire dalla libertà di professare la propria fede. E le richieste di asilo vengono rivolte allo Stato, non alle Chiese o alle associazioni di volontariato».<p> <p> <p> <p>Rispetto agli Stati membri cosa dovrebbe fare l’Ue?<p> <p>«Innanzi tutto è dovere dell’Unione Europea rispettare la Carta di cui si è dotata per tutelare i diritti delle persone. L’Ue deve pretendere che gli Stati membri rispettino gli impegni sottoscritti sui richiedenti asilo senza scaricarne il peso su Chiese e associazioni che possono dare aiuto e supporto ma non possono sostituirsi allo Stato. Solo le nazioni hanno i mezzi e le possibilità operative per realizzare corridoi umanitari per grandi numeri. Il modello, oltre al Canada, sono gli Stati Uniti prima dell’arrivo di Donald Trump alla Casa Bianca. Purtroppo oggi negli Usa è saltato il sistema di reinsediamento per i richiedenti asilo, mentre resiste solo quello per i lavoratori che ottengono la green card per trovare occupazione».<p> <p> <p> <p> <p> <p><p> <p> <p><p> <p>", "time": "2019-01-19T08:45:00+01:00", "type": "vaticaninsider"}
{"title": "Migranti, Bassetti: sono molto preoccupato per la situazione a Castelnuovo di Porto ", "url": "https://www.lastampa.it/2019/01/24/vaticaninsider/migranti-il-cardinale-bassetti-sono-molto-preoccupato-per-castelnuovo-zYEHVORaVeHzViAWEFsB1M/pagina.html", "review": "", "content": "<p> <p>«Sono molto preoccupato. Certi problemi devono essere risolti tenendo conto della condizione delle persone e delle loro fragilità. Ci sono persone che hanno sofferto terribilmente e che sono state sfruttate. Questa gente arriva da noi esausta». Lo ha detto il presidente della Cei, il cardinale Gualtiero Bassetti, in un’intervista al Tg2000, il telegiornale di Tv2000, commentando da Panama il trasferimento dei migranti dal Centro di accoglienza di Castelnuovo di Porto.<p> <p><p> <p>«Noi di tutte queste cose, con la limitatezza dei mezzi, - ha sottolineato Bassetti - ci siamo preoccupati perché questo significa rispetto della persona umana. Ogni persona umana è un altro te stesso. Bisogna stare attenti ai metodi spicciativi. È importante fare le leggi ma vanno applicate alle situazioni concrete, alle fragilità delle persone e fatte a misura d’uomo. Vorrei invitare a tenere conto di tutti questi criteri che noi come Chiesa ci siamo proposti nell’accoglienza». <p> <p><p> <p>«I nostri Centri d’accoglienza – ha aggiunto il cardinale - non hanno il solo scopo di accogliere. L’accoglienza è il primo aspetto. Oggi l’accoglienza, soprattutto dopo le parole del Papa va anche integrata, non basta un pezzo di pane. A queste persone si deve dare istruzione, insegnare la lingua, aiutarle all’integrazione, addestrarle al lavoro perché se non si impara un lavoro dopo due anni che si è stati in un Centro d’accoglienza si esce più disgraziati di prima».<p> <p><p> <p> <p> <p> <p> <p><p> <p> <p><p> <p>", "time": "2019-01-24T00:04:49+01:00", "type": "vaticaninsider"}
{"title": "Fra cura e spiritualità, i Papi e la medicina ", "url": "https://www.lastampa.it/2019/01/08/vaticaninsider/fra-cura-e-spiritualit-i-papi-e-la-medicina-4ijCVEA01xPRvDbkButAIN/pagina.html", "review": "", "content": "<p> <p>Comincia da lontano, dal papa con fama di mago sulla cattedra petrina al cambio del primo millennio, quel Silvestro II regnante fra il 999 e il 1003, la cui tomba nella Basilica di San Giovanni è chiamata “pietra sudante” (si dice si inumidisca alla morte di un cardinale e perda un rivoletto d’acqua all’avvicinarsi di quella del pontefice), il denso saggio che Giorgio Cosmacini ha dedicato ad oltre dieci secoli di nessi tra papato e ars medica, arrivando sino a Papa Francesco. <p> <p> <p> <p>Una storia e curiosa quella ricostruita nel suo libro “La medicina dei Papi” che segue una valanga di titoli dedicati alla sanità e alla cura dal noto autore, docente di Storia della scienza nella Facoltà di Filosofia dell’Università Vita-Salute San Raffaele di Milano e Storia della medicina nella Facoltà di Medicina e chirurgia della stessa Università.<p> <p><p> <p>Se da una parte ci informa su parecchi acciacchi papali o gravi e persino letali malattie di tanti vescovi di Roma, dall’altra ci presenta il loro magistero sul tema (mutato nel corso del tempo), così come affrontato attraverso discorsi, bolle ed encicliche. Senza dimenticare - ça va sans dire - il ruolo di un buon numero di archiatri pontifici, termine che indica quelli che i papi definiscono anche «medici nostri», preposti «a governare la salute», ma pure i consulenti chiamati ad esprimere pareri e consigli, quanti insomma con le loro indicazioni o i loro interventi si trovano alle prese con patologie relative al «corpo del Papa». <p> <p> <p> <p>E qui Cosmacini non esita a dichiarare di aver fatto tesoro dell’insegnamento del libro con questo titolo, ormai un classico – appunto “Il corpo del Papa” - autore Agostino Paravicini Bagliani, edito da Einaudi la bellezza di venticinque anni fa. Una lezione secondo la quale nei Papi, oltre alla «corporeità fisica in senso stretto» (fatta oggetto della cura corporis da parte degli archiatri pontifici), esiste una «corporeità compresa nella sua più ampia accezione», per così dire «metaforica» (che attiene alla persona ed «è sempre in qualche modo legata alla natura della funzione pontificia»). Detto questo, non poco spazio, accanto a ricostruzioni di casi singoli su fonti coeve con le testimonianze sulle condizioni fisiche dei pontefici, viene dato alle direttive papali su questioni di vita e di morte, nonché alle conseguenze di pronunciamenti dottrinari su problematiche sanitarie. <p> <p> <p> <p>Ma proviamo a fermarci almeno su alcuni capitoli del libro che, accostato insieme a Silvestro II l’altro «Papa mago» - Giovanni XXI, morto improvvisamente e oggetto di maldicenze prosperate nel fertile terreno dei pregiudizi ecclesiastici- continua poi mettendo a fuoco la figura di Bonifacio VIII e analizzando divieto o liceità di una singolare prassi in voga quella di smembrare i cadaveri per distribuirne i pezzi quali reliquie. Ed eccoci dunque innanzi al profilo del primo papa del dorato esilio avignonese, Clemente V, e, con lui, davanti alle varie vicende che portarono alla dannazione degli Ospitalieri del Tempio, voluta da Filippo il Bello al fine di impossessarsi delle loro ricchezze. Ecco il profilo di Clemente VI , e con lui, ecco un approfondimento del castigo divino per i peccati degli uomini, cioè la peste, che in quell’epoca trova la sua prima causa sovrannaturale nella collera di Dio, essendo le altre conseguenze associabili a congiunzioni astrali, all’aria insalubre, o all’avvelenamento dei pozzi da parte degli ebrei, diceria senza fondamento che provoca la difesa dello stesso papa. E’ infatti Clemente VI che dalla corte avignonese (dove aggirate disposizioni precedenti sono ben sei gli archiatri ebrei), emana due bolle: una per condannare le persecuzioni antiebraiche, l’altra a comminare la scomunica ai persecutori. <p> <p> <p> <p>Seguendo Cosmacini si entra poi in un altro periodo di grande interesse per questa storia di papi sempre più tentati da forme di autoguarigione, essendo spesso i primi a poter sperimentare farmaci cui si imputano miracoli. Così, calati tra Medioevo e Rinascimento, segnaliamo altri protagonisti di questa singolare storia. Come Pio II, pronto ad avallare dall’alto l’impulso che in numerose città, dal basso, spinge verso una pressante richiesta di razionalizzazione ospedaliera e di riorganizzazione urbana, trasformando il vecchio «sistema della carità» nel nuovo «sistema degli ospedali maggiori» , ed i medievali «alberghi dei poveri» in rinascimentali «fabbriche della salute». Come Sisto IV cui si riconosce qui almeno un merito, l’aver fatto in modo cioè di far uscire l’anatomia dall’ambigua mescolanza di sacro e profano, tra sacralità religiosa e desacralizzazione tecnico-scientifica, che l’aveva caratterizzata. O come Innocenzo VIII, il cui sogno di longevità garantita o di morte ritardata passa attraverso l’idea della trasfusione dell’umor vitale per eccellenza, cioè il sangue, idea balenata già ai tempi dell’Antico Egitto e ripresa dai Greci e dai Romani. <p> <p> <p> <p>Zigzagando nei secoli Cosmacini continua a presentarci i vescovi di Roma, le loro condizioni di salute, le cause talora della loro morte, a dare un volto ai loro molti archiatri (soprattutto ebrei), rendendo conto dell’evoluzione della scienza medica, dell’affacciarsi di nuovi morbi, delle nuove conoscenze circa il corpo umano. Le curiosità non mancano. Di Alessandro VI, Papa Borgia, si ripete (con tutto il male possibile) che fosse stato colpito pure da infezione sifilitica (come parecchi suoi congiunti).  Pio III, papa meteora avendo regnato poche settimane nel 1503, fu il primo a sottoporsi ad un intervento chirurgico per asportare una tumefazione gottosa della gamba destra. Di gotta oltre che di artrosi soffrì terribilmente Giulio II. Sisto V, colpito dalla malaria, perse la vita per questa causa . Il grassissimo Innocenzo XIII fu uno dei papi più sofferenti dell’era moderna (morì nel 1724) ed il suo caso è citato da quanti hanno discusso il tema della rinuncia al pontificato in caso di infermità del successore di Pietro.<p> <p> <p> <p>Nonostante condizioni invalidanti il corpo fisico dei pontefici, il loro ruolo di guida nel discernimento di questioni spesso non semplici in ambito medico non è mai venuto meno. Per questo motivo il leit-motiv delle bolle e delle encicliche circa questioni sanitarie alla luce dei principi dottrinari cattolici, accompagna le informazioni sulla salute dei Papi. Nei testi magisteriali via via assistiamo ai volti diversi dell’ars medica in età contemporanea: medicina sociale, bioetica della vita, antropologia del morente, e non è certo estranea al nostro discorso, specie nel tempo presente, l’ecologia del creato. <p> <p><p> <p>Il rapporto tra medicina e papato correla sempre più, come scrive Cosmacini nella conclusione del suo libro, tra «una medicina caratterizzata da un crescente sviluppo tecnologico, con le sue implicazioni socioecomiche ed etiche, e un papato caratterizzato a sua volta da uno sforzo continuo nel riverberare, sulla transeunte naturalità di ciò che è umano, la perenne sacralità di ciò che è divino». Dunque la Chiesa si rinnova per salvare l’umanità. In questo intento come non vedere il ruolo dell’attuale Pontefice che anche attraverso la Laudato si’ ha per certi versi recuperato la tradizionale relazione tra medicina e papato, sottolineando l’importanza di una spiritualità radicale e di una ecologia integrale per la salute dell’anima e del corpo?.<p> <p> <p> <p>Entrando poi nelle attuali problematiche patologiche delle nostre latitudini, Papa Francesco rileva che «ci si ammala, per esempio, di elevate quantità di fumo», sembrando alludere più che alle sigarette che non cita affatto all’ «inquinamento che colpisce tutti» per lanciare la consueta freccia contro la «cultura dello scarto»che riempie i cassonetti del cibo rifiutato di un’alimentazione iperconsumistica spesso causa di obesità.<p> <p> <p> <p>Scrive Cosmacini «se l’obesità merita il nome di globesity, insediandosi al primo posto tra le epidemie globali, la “cultura dello scarto” denunciata dal Papa è soprattutto quella dello scarto umano», a danno dunque dei diseredati, dei poveri. E, ancora, se «nutrire il pianeta» è lo slogan con cui il problema nutrizionale entra nella nostra coscienza, Papa Francesco è tra i pochi a ricordarci che la povertà di cibo è anche «povertà di acqua pubblica». Lui a scrivere nell’enciclica suilla cura della casa comune che «la dissenteria e il colera dovuti a servizi igienici e riserve di acqua inadeguati, sono un fattore significativo di sofferenza e di mortalità infantile», o a ricordarci le tragiche conseguenze della mancanza d’acqua per vaste popolazioni condannate a vedere le loro terre preda della siccità e incapaci di produrre alcunché. Per l’autore di queste pagine «Tanto basta per dire che a Papa Francesco, fra gli eponimi di volta in volta ai lui attribuiti dai media, si addice anche quello di Franciscus medicus, una definizione che la medicina odierna può, con pieno merito riservargli». <p> <p> <p> <p>“La medicina dei papi” di Giorgio Cosmacini - Laterza, pagg. 220, euro 20<p> <p> <p> <p> <p> <p> <p> <p> <p> <p><p> <p> <p><p> <p>", "time": "2019-01-08T13:52:00+01:00", "type": "vaticaninsider"}
