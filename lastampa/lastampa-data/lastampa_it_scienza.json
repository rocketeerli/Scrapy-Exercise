{"title": " Sempre più vicini a un test del sangue per individuare l’Alzheimer ancor prima dei sintomi ", "url": "https://www.lastampa.it/2019/01/24/scienza/sempre-pi-vicini-a-un-test-del-sangue-per-individuare-lalzheimer-ancor-prima-dei-sintomi-IQ5d0e7xQ6K2vvDFizitNN/pagina.html", "review": "", "content": "<p> <p>Un test del sangue per individuare la presenza di un processo neurodegenerativo in corso prima ancora della comparsa dei sintomi è qualcosa cui i ricercatori lavorano da tempo. Mettere a punto un tale strumento consentirebbe di intervenire precocemente, unico modo per arrivare forse a combattere una malattia, l’Alzheimer, per la quale non esistono cure.<p> <p>Un nuovo studio, pubblicato ieri sulla rivista Nature Medicine e condotto da un team di ricercatori del German Center for Neurodegenerative Diseases e della Scuola di Medicina della Washington University a St.Louis, ha portato alla messa a punto di un test del sangue molto sensibile. <p> <p>Finora, per la realizzazione di un tale strumento si era quantificata la beta amiloide, proteina neurotossica il cui accumulo da origine alle celebri placche, ottenendo risultati promettenti. Questa volta, invece, l’idea dei ricercatori è stata quella di misurare la concentrazione di un altro marcatore: i cosiddetti neurofilamenti, proteine che formano l’«impalcatura» delle cellule nervose. La loro presenza in circolo nel flusso ematico segnala un processo di neurodegenerazione e di morte cellulare in atto. <p> <p>Per verificare i meccanismi in atto in un cervello ad alta probabilità di ammalarsi, i ricercatori guidati da Mathias Jucker del German Center for Neurodegenerative Diseases di Tubinga hanno studiato individui con una forma di Alzheimer di tipo ereditario dominante e a esordio precoce (prima dei 50 anni), già reclutati nel registro del consorzio internazionale Dominantly Inherited Alzheimer’s Network (Dian).<p> <p> I figli di genitori con una diagnosi di questa malattia hanno il 50% di probabilità di svilupparla alla stessa età dei genitori: ciò ha consentito ai ricercatori di analizzare cosa accade nel cervello anni prima della comparsa dei sintomi.<p> <p>L’analisi del sangue ha rivelato nei portatori della variante genica incriminata dei livelli di proteine più elevati e in crescita con il passare del tempo: l’accumulo di neurofilamenti inizia molto prima della comparsa dei sintomi. Nelle persone con la forma sana del gene, invece, i livelli di proteine erano bassi e stabili. Questa differenza era rilevabile già 16 anni prima che si manifestassero i sintomi cognitivi. <p> <p>I dati di risonanza magnetica hanno rivelato, all’aumentare dei livelli di biomarcatore nel sangue, un corrispondente assottigliamento e restringimentodi alcune aree cerebrali. E, infine, i test cognitivi hanno rivelato un più rapido decadimento in coloro che avevano subito un rapido rialzo dei valori rapido.<p> <p>In altre parole, la variazione dei neurofilamenti nel sangue correla con l’andamento clinico del paziente: più brusca l’impennata, più rapido il decadimento.<p> <p>I neurofilamenti non sono marcatori specifici delle demenze, ma si trovano in circolo nel sangue di pazienti affetti da altre patologie neurodegenerative, come la Sla e il Parkinson, e si possono anche osservare immediatamente dopo un trauma cranico.<p> <p> «Avere a disposizione un marcatore dinamico, in grado di predire la progressione di malattia, è cruciale e poter ricorrere a un test non invasivo, come il prelievo di sangue, invece che all’analisi del liquido cerebrospinale, sarebbe un grande passo avanti. Anche solo a supporto degli studi clinici» commenta Stefano Cappa, neurologo e direttore scientifico dell’Irccs Fatebenefratelli di Brescia.<p> <p> Inoltre, «il nuovo test ora messo a punto è molto sensibile e l’idea è comunque quella di arrivare a una combinazione di biomarcatori di natura diversa che, insieme, possano predire lo sviluppo delle demenze». Il prossimo passo, spiegano gli autori del lavoro, sarà ora quello di validare questo test del sangue sulle altre forme di demenza».<p> <p> <p> <p> <p> <p><p> <p> <p><p> <p>", "time": "2019-01-24T08:12:08+01:00", "type": "scienza"}
{"title": " Stai entrando in menopausa? Ecco i cambiamenti che ti aspettano e le soluzioni per i vari disturbi ", "url": "https://www.lastampa.it/2019/01/10/scienza/stai-entrando-in-menopausa-ecco-i-cambiamenti-che-ti-aspettano-e-le-soluzioni-per-i-vari-disturbi-sCRFa489BMGN1d73a9i14O/pagina.html", "review": "", "content": "<p> <p>QUANDO SI PUO’ DIRE DI ESSERE IN MENOPAUSA  La definizione clinica di menopausa richiede che da almeno un anno non vi sia più traccia del ciclo mestruale, dai 45 anni in su. Tale evento, infatti, di solito si verifica fra i 47 e i 53 anni di età. <p> <p>La menopausa è dovuta all’esaurimento delle cellule uovo nell’ovaio, e al conseguente crollo dei livelli degli estrogeni e del progesterone. «Risultano anche ridotti, ma in modo meno eclatante, i livelli di altri composti ormonali prodotti dall’ovaio ovvero il testosterone e il deidroepiandrosterone solfato (DHEA-S), prodotto dal surrene un’altra importante ghiandola endocrina. Questo deciso riassetto ormonale spiega la comparsa, in circa 1/3 delle donne, di sintomi vasomotori moderati-severi ovvero di vampate e sudorazioni, della secchezza vaginale ossia della perdita della normale lubrificazione da muco. <p> <p>LEGGI ANCHE: ALOPECIA, PELI IN ZONE NUOVE, PALPITAZIONI (REGINA)  <p> <p>Rende ragione anche della comparsa dei disturbi del sonno, della propensione all’ ansia e all’irritabilità, dell’assottigliamento di pelle e mucose, dei più frequenti dolori osteoarticolari e del maggiore turnover osseo che porterà alla riduzione della massa ossea, una maggior frequenza di infiammazioni all’apparato urinario, specie dopo rapporti sessuali- chiarisce Giovan Battista Serra, Past Presidente della Società Italiana di Menopausa - Tutti questi sintomi in alcune donne compaiono già dopo i 40 anni, per una minore efficienza dei cicli ovulatori e quindi minore fertilità. Assumono rilievo anche segnali principalmente legati all’età, quali l’aumento di peso, una tendenza all’aumento della pressione arteriosa e all’ipercolesterolemia. Tutti sintomi con evidente e negativa ripercussione sulla qualità di vita della donna».<p> <p>PREPARARSI ALLA TRANSIZIONE ANCHE DAL PUNTO DI VISTA PSICOLOGICO  Tanto più si è pronte da un punto di vista psicologico a questo cambiamento e tanto più ci si adegua con uno stile di vita opportuno, tanto minore potrà rivelarsi l’impatto della sintomatologia sulla vita di ogni giorno. <p> <p>Riuscire a tenere sotto controllo il peso corporeo seguendo una dieta povera di grassi saturi e zuccheri semplici, preferendo i legumi, eventualmente passati, riducendo il consumo di carne a 1-2 pasti la settimana, privilegiando pesce, verdura,frutta senza esagerare con quest’ultima per il contenuto in zuccheri semplici, aiuterà non solo a sentirsi meglio con una pancia meno gonfia, ma anche a tenere sotto controllo ipercolesterolemia e pressione arteriosa. <p> <p>Di non trascurabile importanza anche cercare di ritagliarsi del tempo per fare lunghe e quotidiane camminate l’ideale sarebbe di 50-60 minuti al dì, a passo svelto, bere almeno 2,5 litri di acqua ogni giorno evitando succhi di frutta e bevande gassate.<p> <p> Bisognerebbe quindi essere capaci di adattarsi al cambiamento imposto dalla menopausa, cercando di evitare di considerarla come l’anticamera della vecchiaia, facendo quindi progetti. Prendersi finalmente cura di sé renderà possibile vivere al meglio il cambiamento, minimizzando anche gli sbalzi di umore. <p> <p>«Essere pronte al cambiamento e vivere la menopausa come un’opportunità può contribuire a una longevità di successo e a minimizzare il senso di tristezza che inevitabilmente si accompagna alla perdita della fertilità» afferma Rossella Nappi, professore ordinario di ginecologia all’università di Pavia dell’IRCCS Policlinico San Matteo e membro del direttivo della Società Italiana di Menopausa. <p> <p>QUANDO RICORRERE ALLA TERAPIA ORMONALE SOSTITUTIVA  Se i sintomi della menopausa diventano fastidiosi, se le vampate creano problemi di giorno o di notte, se si dorme male e non si riposa abbastanza, se si ha l’impressione di una qualità di vita deteriorata, allora, insieme al proprio ginecologo o al medico di base sarà da valutare l’opportunità di ricorrere alla terapia ormonale sostitutiva (TOS), con estrogeni e con progesterone. <p> <p>«Oggi si dispone di diverse formulazioni, con diversi composti, diversi dosaggi e diverse vie di somministrazione. Questo offre la possibilità di una scelta molto ampia, con la quale fornire una formulazione su misura per ciascuna donna» sottolinea ancora Serra.<p> <p>Come tutte le terapie anche la TOS ha indicazioni e contro-indicazioni: fra queste alcuni tumori prettamente ginecologici come quello del seno e dell’endometrio, oppure il soffrire di gravi patologie trombo-emboliche, o altre condizioni minori che i medici sapranno verificare con una buona raccolta della storia sanitaria di ciascuna donna. <p> <p>ESISTE LA POSSIBILITA’ DI PERSONALIZZARE I TRATTAMENTI  «Come già accennato oggi si dispone di una serie di preparati, ognuno con una qualche specifica caratteristica, rappresentata da una combinazione estro/progestinica, o solo estrogenica, con composti analoghi a quelli naturali oppure ottenuti ex-novo in laboratorio. <p> <p>I diversi preparati disponibili presentano a volte specifici obiettivi: per ridurre il rischio di perdita di massa ossea, per migliorare l’umettamento vaginale, per minimizzare i disturbi vasomotori, con alcuni prodotti che più di altri sono pensati per ridurre specificamente il pur minimo rischio di neoplasia mammaria, a fronte di un’efficacia meno netta su qualche altro sintomo, oppure con un clima lievemente più androgenico, utile quindi per migliorare il desiderio sessuale. – Spiega ancora il professor Serra - L’ampia varietà di prodotti riguarda anche la scelta di modalità di assunzione: dai composti in compresse, alla via trasdermica con cerotti, o creme, o gel o spray e vaginale. Poterne disporre è importante sia per i benefici che possono consentire, ad esempio, evitando la via orale o per non appesantire il fegato, sia per l’ampia possibilità di aggiustare le dosi alle necessità individuali. Basta, per esempio, tagliare un cerotto per dimezzarne il dosaggio, tenendo presente che la dose giusta è quella minima efficace».<p> <p> COSA FARE SE IL TRATTAMENTO SOSTITUTIVO È CONTROINDICATO  Cosa fare quando compare un sintomo della menopausa invalidante, ma non si può ricorrere alla terapia sostitutiva? «Parlando di vampate di calore e sintomi neurovegetativi, per esempio, è stato ormai confermato che le modificazioni neurotrasmettitoriali che le determinano sono alla base di aumentato rischio cardiovascolare, osteoporosi, e anche patologia degenerativa cerebrale. <p> <p>In alternativa alla terapia ormonale, nell’ambito dei farmaci possono essere utili sostanze che agiscono a livello del sistema nervoso centrale, quali di inibitori del reuptake della serotonina (SSRI). - Spiega Anna Maria Paoletti, Professore ordinario di ginecologia e ostetricia all’Università degli Studi di Cagliari, dipartimento di scienze chirurgiche, direttore della clinica ostetrica e ginecologica dell’azienda ospedaliero universitaria di Cagliari e membro del consiglio direttivo della SIGO (Società Italiana di Ginecologia e Ostetricia) - In genere, tali farmaci riescono a ridurre la sintomatologia a dosi più basse rispetto a quelle usate per il trattamento di disturbi psichiatrici. È necessario, tuttavia, ricordare che il loro uso non è scevro da effetti collaterali anche se in misura minore rispetto a quanto comunemente si osserva con le dosi più alte. In tema di trattamento delle vampate di calore e dei disturbi neurovegetativi della menopausa, nell’ambito degli integratori merita una particolare menzione un derivato del polline e dei pistilli a cui è stata aggiunta una vitamina con azione antiossidante, come la vitamina E. Tale preparato è privo di azione estrogenica e non contiene fitoestrogeni. Il suo meccanismo di azione è simile a quello degli SSRI, ma non induce effetti collaterali. Sono in corso degli studi per valutare se la sua azione si esplichi anche su altri neurotrasmettitori oltre che sulla serotonina. L’assenza di attività ormonale ne permette l’uso anche in soggetti con assoluta controindicazione agli ormoni, comprese le donne con carcinoma mammario in trattamento con tamoxifene. In tali soggetti i classici SSRI non possono essere usati perché inibirebbero l’attivazione del tamoxifene nella sua forma attiva».<p> <p>LE SINDROMI GENITO-URINARIE  Le alternative alla TOS sono disponibili anche per rimediare alla carenza estrogenica a livello genito-urinario come spiega ancora, concludendo, la Paoletti: «Per quanto riguarda i problemi della sindrome genito-urinaria, in alternativa agli estrogeni può essere usato un modulatore selettivo del recettore degli estrogeni (SERM), denominato ospemifene. I SERM non sono ormoni sebbene si leghino al recettore per gli estrogeni. In base alla configurazione recettoriale, infatti, dipendente dal tessuto sul quale è presente il recettore estrogenico, essi agiscono quali bloccanti il recettore (azione anti-estrogenica) o come attivatori del recettore estrogenico (azione estrogenica). <p> <p>In studi preclinici ospemifene ha dimostrato un’azione anti-estrogenica a livello mammario ed endometriale, estrogenica a livello osseo e a livello vaginale. Pertanto, il suo uso può essere esteso a soggetti con controindicazioni agli estrogeni, con una precauzione per chi abbia una storia di tromboembolismo venoso o patologia cardiaca e per donne con carcinoma mammario che non abbiano ancora terminato il trattamento per la patologia oncologica. <p> <p>Purtroppo, ospemifene non è indicato in soggetti con intensa sintomatologia vasomotoria in quanto esso a livello del centro termoregolatorio, funziona da antiestrogeno. Esiste, comunque, la possibilità di usare prodotti a base di acido ialuronico, gel idratanti e lubrificanti, senza tralasciare l’uso del laser per il quale molti dati della letteratura dimostrano che con circa tre sedute, si riesce a ristabilire un assetto epiteliale della vagina simile a quello della premenopausa». <p> <p> <p> <p> <p> <p><p> <p> <p><p> <p>", "time": "2019-01-10T06:00:00+01:00", "type": "scienza"}
{"title": " Il colesterolo dopo gli eccessi natalizi? Spesso a livelli del 20% più alti rispetto all’estate ", "url": "https://www.lastampa.it/2019/01/09/scienza/il-colesterolo-dopo-gli-eccessi-natalizi-spesso-a-livelli-del-pi-alti-rispetto-allestate-IWqSZhmJ9NK5TBBdjYtD9L/pagina.html", "review": "", "content": "<p> <p>Per molti sono uno spauracchio, soprattutto per la linea. Ma le vacanze di Natale, in realtà, possono essere più insidiose per la salute. Una volta superato il periodo a cavallo tra la fine di un anno e l’inizio di quello successivo, infatti, i livelli di colesterolo nel sangue risultano talvolta superiori anche del venti per cento rispetto a quelli che si misurano durante l’estate. Colpa dell’eccesso di dolci, che negli ultimi giorni ci ha portato a fare il pieno di grassi «cattivi» (quelli saturi) e ad aumentare di conseguenze i rischi per la tenuta delle arterie e del cuore.<p> <p>Colesterolo in «ascesa» dopo le vacanze <p> <p>A fare i conti sulla portata degli eccessi a tavola, è stato un gruppo di ricercatori dell’Università di Copenaghen, che ha misurato le oscillazioni dei valori di colesterolo Ldl (quello da tenere sotto controllo, perché riduce il lume delle arterie) in oltre venticinquemila connazionali di età superiore a 20 anni. Lo studio ha portato a scoprire che i valori di colesterolo totale registrati tra la fine dell’estate e il successivo mese di gennaio sono risultati più alti mediamente anche del 15 per cento rispetto agli analoghi rilevati in primavera.<p> <p> Quanto al valore del colesterolo Ldl , l’aumento in alcuni casi è stato pari anche al 20 per cento. Dunque, sebbene la quota maggioritaria della molecola circolante nel sangue venga sintetizzata dal nostro organismo, l’aumento del consumo di dolci nell’ultima settimana dell’anno è destinato a lasciare il segno. <p> <p>«A gennaio nove persone su dieci, tra quelle che sono state coinvolte nella ricerca, mostravano livelli di colesterolo più alti rispetto alla norma», afferma Anna Langsted, biochimica clinica all’Università di Copenaghen e coordinatrice della ricerca pubblicata sulle colonne della rivista «Atherosclerosis» <p> <p>Situazione analoga anche in Italia?  <p> <p>A lasciare il segno sono soprattutto i grassi di origine animale utilizzati nella preparazione dei dolci: come il burro e la panna. «Veniamo fuori da un periodo in cui la dieta risulta fortemente sbilanciata dal consumo di prodotti con un elevato contenuto di grassi - commenta Ciro Indolfi, direttore dell’unità operativa complessa di cardiologia del policlinico universitario di Catanzaro e presidente della Società Italiana di Cardiologia -. Non esistono dati italiani di questo tipo, ma è ragionevole pensare che un analogo aumento del colesterolo Ldl si riscontri anche tra i nostri connazionali. Se durante il resto dell’anno l’olio extravergine di oliva ci aiuta a tenere i livelli nella norma, l’eccessivo consumo di dolci ricchi di grassi saturi annulla i benefici garantiti da quello che rimane uno degli ingredienti più preziosi della dieta mediterranea».<p> <p>Come intervenire per risolvere <p> <p>L’eccesso di colesterolo nel sangue, come detto, riduce il diametro delle arterie. Di conseguenza, aumenta il rischio di avere un insufficiente apporto di sangue agli organi vitali. Quando questo si verifica a livello del cuore e del cervello, si possono manifestare l’infarto e l’ictus cerebrale: tra le principali cause di decesso e disabilità di origine cardio e cerebrovascolare. <p> <p>Come comportarsi allora di fronte ai livelli di colesterolo troppo alti che potrebbero essere rilevati nel corso delle prossime settimane? «Innanzitutto correggendo la dieta e tornando a svolgere attività fisica », prosegue l’esperto. Non è il caso di precipitarsi dal proprio medico, di base o cardiologo, perché prima di effettuare una terapia farmacologica si prova a ridurre i livelli di colesterolo Ldl modificando lo stile di vita. <p> <p>«La misurazione va ripetuta tre mesi dopo aver corretto le proprie abitudini - conclude Indolfi -. Se i valori di colesterolo Ldl si confermano elevati, il passo successivo è rappresentato dall’inizio di una terapia farmacologica con le statine. Fanno storia a sé invece le dislipidemie familiari: di fronte a una predisposizione genetica ad avere alti valori di colesterolo, occorre rivolgersi al più presto ad un centro specializzato».<p> <p>Twitter @fabioditodaro <p> <p> <p> <p> <p> <p><p> <p> <p><p> <p>", "time": "2019-01-09T09:31:59+01:00", "type": "scienza"}
{"title": " Trapianti di faccia e nuove scoperte per curare l’intestino: così la scienza si affaccia al 2019 ", "url": "https://www.lastampa.it/2019/01/07/scienza/trapianti-di-faccia-e-nuove-scoperte-per-curare-lintestino-cos-la-scienza-si-affaccia-al-8A0nPFDEdlDbaYr3xfP2NL/pagina.html", "review": "", "content": "<p> <p>Passato e futuro. Punti fermi e prospettive. Guardare indietro per spostare più in là l’orizzonte. Per il mondo della medicina, si apre un 2019 condito da incoraggianti aspettative. Durante l’anno proveremo a raccontare gli sviluppi della ricerca in ambito biomedico. Ma prima di iniziare questo «viaggio», vogliamo ripartire dalle scoperte più originali e significative registrate nei dodici mesi appena trascorsi. <p> <p>ANCHE I PAPÀ POSSONO TRASMETTERE IL DNA MITOCONDRIALE  Il Dna mitocondriale, trasmesso in genere solo per via materna, può essere ereditato anche dal papà. Si tratta però di casi eccezionali, perché in genere il passaggio di questa informazione genetica avviene dalla madre.<p> <p> A far venire meno quello che era quasi un dogma della genetica umana è stata una ricerca guidata dall’Ospedale Infantile di Cincinnati (pubblicata su «Pnas»), che ha evidenziato la caratteristica in 17 membri appartenenti a diverse generazioni di tre famiglie non imparentate.<p> <p> I mitocondri, ovvero le centrali energetiche delle cellule, sono dotati di un Dna più piccolo e separato da quello presente nel nucleo. Finora si è sempre considerato come una «eredità» materna. Rimane da capire quanto di frequente il Dna mitocondriale paterno si «infiltri» nel genoma di un figlio e come ciò accada.<p> <p> La scoperta potrebbe aprire spiragli interessanti nella comprensione e nella cura delle malattie mitocondriali, un gruppo di malattie genetiche molto eterogeneo causate da un alterato funzionamento proprio di questa struttura cellulare. Oltre che modificare l’approccio alle tecniche di procreazione medicalmente assistita.<p> <p>PASSI AVANTI NEL TRAPIANTO DI FACCIA  Ad aprile scorso il francese Jerome Hamon, affetto dalla neurofibromatosi di tipo 1 (una grave malattia deturpante), ha ricevuto il secondo trapianto di faccia, dopo il rigetto registrato rispetto al primo (ricevuto nel 2010).<p> <p> Si tratta di un passo avanti importante nel campo della chirurgia dei trapianti, perché mai era stata sottoposta la stessa persona a un doppio trapianto di questo tipo: che prevede la sostituzione di pelle, fasce muscolari e cartilagine. Sempre nel 2018, c’è comunque da segnalare il fallimento del primo trapianto di faccia in Italia. Anche questa paziente, di 49 anni, era affetta da neurofibromatosi.<p> <p> Il prelievo era avvenuto da una ragazza di 21 anni, vittima nel Lazio di un incidente stradale. Poi un lunghissimo intervento per impiantare il viso. Tecnicamente, l’intervento è riuscito. Ma l’esito del primo trapianto di faccia italiano non è stato positivo: colpa di un rigetto dei tessuti, nonostante la compatibilità genetica tra donatore e ricevente. Motivo per cui si è proceduto alla ricostruzione temporanea con i tessuti della stessa paziente, nell’attesa di una ulteriore ricostruzione con un nuovo donatore.<p> <p>UN SECONDO CERVELLO NELL’INTESTINO  L’intestino contiene milioni di cellule e fibre neuronali che costituiscono un vero e proprio sistema nervoso autonomo (enterico). Quello che si è scoperto nell’anno appena concluso - studio pubblicato a maggio sul «Journal of Neuroscience» - è che il sistema è pure abbastanza «intelligente»: al punto da stimolare autonomamente la muscolatura liscia degli organi dell’apparato digerente. <p> <p>Secondo Laura Donato, biologa e ricercatrice dell’Istituto per la tecnologia delle membrane (Itm) del Cnr, «l’intestino è anche in grado di interagire con il sistema nervoso centrale: attraverso il rilascio di ormoni, l’attività del nervo vago e del sistema immunitario». Ciò significa che il nostro benessere psicofisico dipende dall’interazione dei due «cervelli». <p> <p>Ecco spiegato perché, per esempio, ansia e paura possono far aumentare la motilità dell’intestino o incidere sull’equilibrio tra fame e sazietà.<p> <p>NUOVI FARMACI CONTRO I TUMORI AL SENO E ALL’OVAIO  Il tumore dell’ovaio è uno dei nemici più insidiosi per la salute delle donne. Ma nell’approccio farmacologico nei suoi confronti, ci si appresta a vivere una fase di ritrovata speranza. Merito dei risultati che si stanno ottenendo con i Parp-inibitori, una categoria di farmaci che potrebbe far registrare un nuovo corso nella terapia medica di molti tumori: a partire da quelli dell’ovaio, il più aggressivo tra quelli che possono colpire l’apparato genitale femminile, per giungere a quelli al seno. I nuovi farmaci, già impiegati da circa un anno ma vincolati all’esito di nuove sperimentazioni, agiscono annullando dalle cellule neoplastiche i meccanismi di riparazione del Dna: favorendo di conseguenza la morte cellulare. <p> <p>PLASTICHE NELLA DIETA: QUALI RISCHI PER L’UOMO?  Il problema dell’inquinamento da plastica è uno dei più urgenti, per l’ambiente. Ma nell’anno concluso è stato dimostrato che le microparticelle di plastica possono essere rilevate anche nel nostro organismo. O meglio: nelle feci, segno di un ingresso avvenuto attraverso la dieta. <p> <p>Lo studio, piccolo nei numeri (otto persone coinvolte), è stato presentato nel corso del congresso europeo di gastroenterologia di Vienna. Vista la portata del problema, è però difficile immaginare che su un campione più ampio possa essere del tutto smentito. Ciò che rimane da capire è quale effetto queste particelle abbiano sulla salute umana. «Un rapporto stilato dalla Fao nel 2016 afferma che al momento non è possibile dimostrare la presenza di effetti negativi sulla salute dell’uomo - commenta Maria Cristina Fossi, ordinario di ecotossicologia dell’Università di Siena -. Questo ce lo si può in parte spiegare ricordando che, quando mangiamo il pesce, non portiamo a tavola anche il suo stomaco. Nel tempo, però, si potrebbe presentare il problema dell’eccessiva assunzione di sostanze inquinanti». <p> <p>A CACCIA DI NUOVI ANTIBIOTICI  La resistenza agli antibiotici è un’emergenza di sanità pubblica da diversi anni e tale rimarrà pure nel 2019. Per questo i ricercatori di tutto il mondo sono al lavoro per individuare molecole in grado di annientare i batteri oggi in grado di eludere l’azione dei farmaci in uso. Una di queste è la teixobactina, individuata nel terreno e sui topi risultata subito attiva contro lo stafilococco aureo resistente alla meticillina (un batterio che provoca infezioni particolarmente difficili da curare e che può dare origine a infezioni ricorrenti). Notizia degli ultimi mesi è che la molecola è stata creata anche in laboratorio da un gruppo di ricercatori dell’Università di Lincoln, senza intaccarne l’efficacia. Un passaggio necessario per poi arrivare alla messa a punto di un antibiotico da diffondere su larga scala.<p> <p>BATTERI ANCHE NEL CERVELLO  Finora è stato considerato un organo quasi sterile. Ma in realtà anche il cervello sarebbe popolato da diverse colonie di batteri, secondo un’anticipazione fornita nel corso dell’incontro annuale della Società americana di neuroscienze da un team di ricercatori dell’Università dell’Alabama. Nella ricerca, non ancora pubblicata, si ipotizza un «viaggio» dei microrganismi dall’intestino al cervello. Dalla scoperta, fatta analizzando dei campioni di tessuto celebrale di persone decedute, è emerso che l’ippocampo e la corteccia prefrontale sarebbero le aree più densamente abitate dai batteri. È ancora presto per dire quale effetto determinino sul cervello, ma le informazioni oggi disponibili sono già sufficienti per confermare come il cervello e l’intestino sono in realtà molto meno lontani di quanto si possa pensare.<p> <p>Twitter @fabioditodaro <p> <p> <p> <p> <p> <p><p> <p> <p><p> <p>", "time": "2019-01-07T07:55:26+01:00", "type": "scienza"}
{"title": " Se smetti di fumare, dopo 8 anni scendono del 50% i livelli della dannosa proteina C-reattiva ", "url": "https://www.lastampa.it/2019/01/07/scienza/se-smetti-di-fumare-dopo-anni-scendono-del-i-livelli-della-dannosa-proteina-creattiva-LuihXWI7mKSWxaCzhvcGxK/pagina.html", "review": "", "content": "<p> <p>Gli effetti sono visibili sempre, indipendentemente dall’età del fumatore. Detto questo, però, prima si abbandonano le sigarette, meglio è. Possono essere riassunte in questo modo, le conclusioni di uno studio condotto dai ricercatori dell’Istituto Nazionale dei Tumori e del Mario Negri di Milano, pubblicato sulle colonne della rivista «Scientific Reports». <p> <p>Gli autori, lavorando sulle informazioni tratte da oltre tremila fumatori, sono arrivati a concludere «smettere di fumare ha un effetto favorevole nel ridurre i valori della proteina-C reattiva», un importante marcatore di infiammazione. Più questa ultima è rilevante, maggiori sono le probabilità di ammalarsi di tumore del polmone e del colon-retto, oltre che andare incontro a eventi acuti cardio (infarto) e cerebrovascolari (ictus).<p> <p> «Il vantaggio non è però evidente a breve termine, ma soltanto dopo diversi anni dalla cessazione del fumo», hanno messo nero su bianco i firmatari della pubblicazione. Da qui l’importanza di «spezzare la catena» quanto prima, in modo da poter usufruire dei benefici per un tempo più lungo. <p> <p>Fumo e infiammazione <p> <p>Utilizzando i dati di due studi sullo screening per il tumore del polmone condotti tra il 2000 e il 2010 su 3050 forti fumatori (tra cui 777 ex-fumatori), i ricercatori hanno notato che la prevalenza di un alto livello infiammatorio era ridotta del venti per cento negli ex-tabagisti rispetto ai fumatori attuali. Dopo quattro anni dall’ultima sigaretta, i livelli di Pcr diminuivano significativamente con l’aumentare degli anni di astinenza: con una riduzione di circa il cinquanta per cento dopo otto anni dalla cessazione rispetto a chi continuava a fumare. Un’ulteriore analisi basata su 975 fumatori attuali, con una seconda misurazione della Pcr dopo un tempo medio di quasi tre anni e mezzo, ha confermato che non vi era una riduzione significativa nei valori almeno fino a quattro anni dalla cessazione del fumo. Un risultato che ha chiarito il ruolo della cessazione del fumo sulla Pcr. <p> <p>«Questo studio dimostra che smettere di fumare è utile anche dopo i cinquant’anni, ma che è possibile abbattere il rischio in chi ha un alto stato infiammatorio agendo sugli altri fattori che possono ridurlo: ovvero alcuni farmaci, una dieta più sana e una regolare attività fisica», afferma Ugo Pastorino, direttore della struttura complessa di chirurgia toracica dell’Istituto Nazionale dei Tumori.<p> <p>Il ruolo del peso corporeo <p> <p>Dal momento che ci vogliono diversi anni perché la Pcr si riduca, lo studio ribadisce l’importanza di smettere di fumare il più presto possibile. Il parametro dello stato infiammatorio, alla luce dei dati raccolti, sembra dipendere più dalla durata della fase della vita trascorsa fumando e non dal numero di sigarette fumate. Per spiegare perché i livelli di Pcr tendano sì a calare, ma soltanto nel lungo periodo, i ricercatori hanno formulato diverse ipotesi. Per prima cosa l’indicatore non è influenzato soltanto dal fumo, ma anche dal peso corporeo e dalla percentuale di massa grassa. Motivo per cui, per vedere calare il valore, occorre agire su diverse componenti. A ciò occorre aggiungere che molti fumatori, appena smettono, tendono ad accumulare qualche chilo, che contribuisce ad «alimentare» la Pcr. <p> <p>Twitter @fabioditodaro <p> <p> <p> <p> <p> <p><p> <p> <p><p> <p>", "time": "2019-01-07T06:00:00+01:00", "type": "scienza"}
{"title": " Il vaccino per le donne in gravidanza: protegge mamma e figlio da difterite, tetano e pertosse ", "url": "https://www.lastampa.it/2019/01/14/scienza/il-vaccino-per-le-donne-in-gravidanza-protegge-mamma-e-figlio-da-difterite-tetano-e-pertosse-ePZg4SaENj9ImLmz6RkHWP/pagina.html", "review": "", "content": "<p> <p>Assieme a quello che protegge dall’influenza, è l’altro vaccino che viene raccomandato durante la gravidanza. L’antidoto trivalente «Dtp» protegge - sia la mamma sia il neonato - dalla difterite, dal tetano e dalla pertosse. <p> <p>L’indicazione a effettuare la vaccinazione nel corso dei nove mesi riguarda soprattutto l’opportunità di proteggere il neonato dall’ultima malattia, che può essere finanche letale se contratta nei primi mesi di vita (quando il bambino non è ancora immunizzato). Eppure in molti casi, così come accade in genere quando si parla di vaccinazioni, le preoccupazioni hanno la meglio sulla salute pubblica. Ma sulla sicurezza di questo antidoto, al pari degli altri, nessun dubbio. Nemmeno per quanto concerne il rischio, per il nascituro, di sviluppare un disturbo dello spettro autistico. <p> <p><p> <p>Nessun rischio per l’autismo <p> <p>Sono queste le conclusioni di uno studio statunitense, i cui risultati sono stati pubblicati sulla rivista «Pediatrics» . Gli autori hanno esteso al vaccino «Dtp» la ricerca di eventuali correlazioni con il rischio di diagnosticare una forma di autismo nei bambini. I ricercatori hanno arruolato oltre 81mila bambini nati tra il 2011 e il 2014 negli ospedali del gruppo Kaiser Permanente, nel Sud della California. Una volta ricostruiti i tassi di adesione alla vaccinazione da parte delle rispettive mamme, durante la gravidanza, e preso nota delle diagnosi di disturbi dello spettro autistico ottenute entro il 30 giugno 2017 (nell’1,6 per cento dei bambini coinvolti), è stato possibile costruire un modello di rischio per definire l’eventuale correlazione tra la somministrazione del vaccino trivalente e l’insorgenza dell’autismo. Il risultato è stato chiaro: la vaccinazione materna non è stata associata a un’aumentata probabilità di rilevare un disturbo dello spettro autistico nella prole. Anzi: i tassi di questi ultimi sono risultati più bassi tra i figli delle donne protette, per lo più primipare e con alle spalle solidi percorsi di istruzione. <p> <p>Autismo e vaccino: storia di una frode scientifica <p> <p>Un’ipotesi in realtà già fugata da tempo, relativamente all’altro vaccino trivalente: quello che protegge dal morbillo, dalla parotite e dalla rosolia. A instillare il dubbio, nell’ormai lontano 1998, fu il medico inglese Andrew Wakefield, che in uno studio pubblicato sulla rivista «The Lancet» e poi ritirato (2010) ipotizzò un legame tra il vaccino «Mpr» e l’insorgenza dell’autismo. <p> <p>Una correlazione - inconsistente - dimostrata ricorrendo alla falsificazione di alcuni risultati, peraltro dietro compensi mirati a portare a galla il presunto legame per far poi procedere cause milionarie. Nonostante le molteplici smentite da parte della comunità scientifica, però, tra gli «anti-vax» sono ancora in molti a dare ossigeno a questa bufala. Da qui l’idea di rilevare l’eventuale impatto su coppie di mamme immunizzate contro difterite, tetano e pertosse e bambini venuti successivamente alla luce. Risposta assolutamente negativa.<p> <p>Quando vaccinarsi?  <p> <p>Le conclusioni rassicuranti rappresentano un contributo in più per favorire l’adesione da parte delle donne in dolce attesa a una misura di profilassi che stenta a decollare. Nello studio, i tassi di adesione alla vaccinazione sono aumentati rapidamente: dal 26 per cento delle donne incinte nel 2012 al 79 per cento delle stesse del 2014. In Italia, dove la vaccinazione è offerta gratuitamente tra la 27esima e la 35esima settimana di gravidanza, ancora oggi l’adesione non arriva al dieci per cento. <p> <p>Eppure i rischi derivanti dalla pertosse per i neonati sono alti, come testimoniano i due decessi avvenuti a Bergamo durante la scorsa estate . Da qui la presa di posizione della comunità delle ostetriche e dei ginecologi , che negli ultimi mesi hanno diffuso due documenti ufficiali per aumentare la conoscenza in materia di vaccinazioni da effettuare nel corso della gestazione.<p> <p> «Con la vaccinazione trivalente si favorisce il trasferimento di anticorpi dalla mamma al neonato, in modo da proteggere quest’ultimo fino alla sua vaccinazione - dichiara Irene Cetin, direttore della clinica ostetrica e ginecologica all’Ospedale Buzzi di Milano -. La profilassi va ripetuta a ogni gravidanza, anche se tra due di esse intercorre un periodo molto breve. Nessun problema a somministrare l’antidoto contro la pertosse assieme a quello antinfluenzale, purché la gravidanza sia destinata a concludersi nell’ultimo trimestre dell’anno: quello in cui è attiva la campagna mirata a contenere la portata dell’influenza».<p> <p>Twitter @fabioditodaro <p> <p> <p> <p> <p> <p><p> <p> <p><p> <p>", "time": "2019-01-14T06:00:00+01:00", "type": "scienza"}
{"title": " Ecco perché il tumore può essere prevenuto anche a tavola ", "url": "https://www.lastampa.it/2019/01/15/scienza/ecco-perch-il-tumore-pu-essere-prevenuto-anche-a-tavola-8QcheWtWlCmBlA6y0JeZoN/pagina.html", "review": "", "content": "<p> <p>«Un tumore su tre può essere prevenuto a tavola», ripetono già da qualche anno gli esperti, considerando come fattore di rischio tanto il sovrappeso e l’obesità quanto alcuni composti con cui si rischia di entrare maggiormente a contatto consumando con frequenza alcuni alimenti o privilegiando le cotture ad alta temperatura. <p> <p>E in effetti sono diverse le neoplasie di cui ci si può ammalare se si segue una dieta «povera» dal punto di vista nutrizionale. Nello specifico, il rischio risulta accresciuto per i tumori del polmone e del tratto gastrointestinale (esofago, stomaco, colon-retto) tra gli uomini, per quelli del fegato e del seno (dopo la menopausa) tra le donne. <p> <p>Qualità degli alimenti e rischio-cancro   Suonano come un monito le conclusioni di una ricerca pubblicata sulla rivista «Plos Medicine», che rappresenta l’ultima tappa del progetto «Epic» : il maxi-studio avviato venticinque anni fa per studiare il ruolo della dieta e più in generale degli stili di vita nell’insorgenza delle malattie oncologiche. <p> <p>Il pool di ricercatori guidato da Melanie Deschasaux, epidemiologa dell’Istituto nazionale francese per la salute e la ricerca medica, ha raccolto i dati relativi ai consumi alimentari di oltre 471mila europei. Il passo successivo è stato rappresentato dalla misura della qualità della dieta attraverso un software messo a punto dalla Food Standard Agency britannica, da cui hanno preso spunto anche i francesi per realizzare «Nutri-Score», un sistema di etichettatura che aiuta a identificare i valori nutrizionali di un prodotto in una scala alfabetica (A-E) e colorata dal verde al rosso (in cinque gradazioni).<p> <p> Questi risultati sono stati poi incrociati con i numeri relativi all’incidenza delle malattie oncologiche. Poco meno di cinquantamila le nuove diagnosi registrate in quindici anni: con i tumori al seno, alla prostata e al colon-retto che sono risultati i più frequenti. Incrociando le informazioni relative alla qualità della dieta con i tassi di incidenza delle neoplasie, i ricercatori hanno potuto concludere che «il consumo regolare di alimenti di bassa qualità è associato a un aumentato rischio di sviluppare diverse neoplasie», la maggior parte delle quali sono poi anche tra quelle che più «pesano» in termini numerici. <p> <p>Etichetta «a semaforo» per guidare i consumatori  Le conclusioni di questo studio hanno rafforzato le prove a supporto dei software come «Nutri-Score», ritenuti utili per promuovere la scelta di alimenti più salutari. Un aspetto considerato ormai necessario, viste le evidenze sempre più solide che collegano la qualità della dieta alla probabilità di ammalarsi di diverse forme tumorali. Il beneficio, sono convinti gli esperti, riguarda anche la prevenzione del diabete e delle malattie cardiovascolari. L’idea è nata in Francia, è però di poche settimane fa la notizia che anche il Belgio adotterà un’etichetta «a semaforo». <p> <p>Al momento non è previsto alcun obbligo per le aziende, ma soltanto una facoltà di rendere più facile per i consumatori l’ottenimento di informazioni sui singoli alimenti. L’obiettivo ultimo è arrivare a influenzare le scelte, al fine di diffondere le corrette abitudini dietetiche nella popolazione. Sale, grassi saturi, fibre e zuccheri: questi gli ingredienti posti sotto la lente di ingrandimento dalla comunità scientifica, a seguito delle prove che correlano un loro consumo eccessivo con uno stato di salute generalmente inferiore e un rischio più alto di sviluppare diverse malattie croniche.<p> <p>Almeno 12 tumori correlati ai chili di troppo  Oltre a misurare l’efficacia di un sistema di etichettatura della qualità degli alimenti come strumento per tutelare la salute pubblica, la ricerca conferma l’impatto che la dieta può avere nella definizione del rischio oncologico . <p> <p>Quali indicazioni seguire per porsi al riparo? Torna utile rispolverare i recenti consigli forniti dal «World Cancer Research Fund», che nella terza edizione del suo rapporto sui tumori ha puntato l’attenzione sulla dieta (oltre che sull’attività fisica) come elemento chiave per la prevenzione. Secondo il rapporto, sono almeno 12 i tumori (cavo orale, mammella, esofago, colon-retto, pancreas, colecisti, fegato, rene, ovaio, cervice uterina, endometrio e prostata) che risentono dell’effetto dei chili di troppo. Tutte malattie che, in termini di incidenza, crescono nei Paesi occidentali.<p> <p> L’organizzazione ha così scelto di redigere un decalogo di consigli in chiave preventiva: mantenere il proprio peso sempre nei limiti della normalità; svolgere attività fisica; seguire una dieta ricca in cereali integrali, frutta, verdura e legumi; limitare il consumo di cibi pronti e trasformati, ricchi di grassi e zuccheri; limitare il consumo di carni rosse e processate; non esagerare con le bevande zuccherate; non bere alcolici; non usare integratori per prevenire i tumori; allattare al seno i propri figli; seguire le raccomandazioni nutrizionali anche dopo una diagnosi di cancro<p> <p>Twitter @fabioditodaro <p> <p> <p> <p> <p> <p><p> <p> <p><p> <p>", "time": "2019-01-15T06:00:00+01:00", "type": "scienza"}
{"title": " Aborto spontaneo? Non è sempre “colpa” della madre: attenti alla qualità degli spermatozoi ", "url": "https://www.lastampa.it/2019/01/11/scienza/aborto-spontaneo-non-sempre-colpa-della-madre-attenti-alla-qualit-degli-spermatozoi-UcM142jUfcYizBn9oW7cpK/pagina.html", "review": "", "content": "<p> <p>Gli inglesi lo etichettano come «miscarriage», aborto spontaneo. Da sempre quando ciò accade i primi esami che vengono effettuati per comprendere le ragioni di questo evento riguardano la donna. Anche se tra le cause che portano ad un aborto spontaneo ci sono sicuramente fattori esclusivamente femminili, diversi studi cominciano ad indicare che anche l’uomo può giocare la sua parte. Ultimo in ordine di tempo è una ricerca dell’Imperial College of London: gli autori hanno dimostrato che gli spermatozoi dei compagni di donne che hanno avuto frequenti aborti spontanei presentano dei danni al Dna.<p> <p>CHE COS’È L’ABORTO SPONTANEO?  Secondo la definizione degli addetti ai lavori un aborto spontaneo è tale quando si verifica spontaneamente entro i primi 180 giorni di gravidanza, ovvero la 22esima settimana. La maggior parte di questi eventi si verifica però entro il primo trimestre. Tra le donne che sanno di essere incinta circa il 10-15% va incontro ad un aborto spontaneo. Una percentuale sottostimata in quanto è possibile che ciò avvenga prima ancora di rendersi conto di essere in gravidanza.<p> <p>QUALI SONO LE CAUSE CONOSCIUTE?  La prima causa conosciuta di aborto spontaneo è genetica. Anomalie nel Dna dell’embrione appena formatosi portano con facilità all’interruzione della gravidanza. Si stima che circa la metà di aborti spontanei avvenga per questa ragione. Accanto a questa causa non modificabile ci sono altre cause come anomalie strutturali del tratto riproduttivo femminile, infezioni, problemi ormonali e malattie autoimmuni.<p> <p> Quando si verificano aborti spontanei ricorrenti la tendenza è quella di ricercarne le cause nella donna. Un approccio ragionevole che non deve però fare dimenticare che tra le cause da indagare potrebbe esserci anche la salute maschile. In passato, ad esempio, alcuni studi hanno infatti evidenziato che gli spermatozoi hanno un ruolo cruciale anche nella salute della placenta, l’organo fondamentale che permette lo scambio di ossigeno e nutrienti tra mamma e feto.<p> <p>IL DNA DEGLI SPERMATOZOI È ALTERATO  Proprio per la sempre più crescente importanza degli spermatozoi in diversi stadi dello sviluppo del feto, i ricercatori londinesi hanno indagato la qualità dello sperma maschile in relazione all’aborto spontaneo. Per farlo hanno coinvolto 50 uomini le cui compagne avevano avuto almeno 3 aborti spontanei prima delle 20 settimane di gestazione. <p> <p>Analizzando il Dna degli spermatozoi gli scienziati hanno scoperto che il materiale genetico risultava danneggiato almeno il doppio rispetto a quello proveniente da spermatozoi di uomini le cui compagne non avevano mai avuto aborti spontanei. Non solo, dalle analisi è anche emerso che in questi individui i livelli di radicali liberi dell’ossigeno -molecole particolarmente reattive capaci di danneggiare il Dna- erano quattro volte superiori rispetto alla norma. Un dato molto importante che è direttamente correlato ai chili di troppo. L’obesità infatti è da tempo riconosciuta come una possibile causa di infertilità proprio a causa di una maggior produzione di radicali liberi.<p> <p>CONOSCERE PER PREVENIRE  Anche se lo studio ha coinvolto un numero ristretto di persone i risultati ottenuti cominciano a fare luce sul contributo maschile nell’aborto spontaneo. <p> <p>«Per anni l’aborto spontaneo è sempre stato indagato solo sotto l’aspetto femminile. Ora stiamo comprendendo anche il ruolo maschile» spiega il dottor Channa Jayasena, autore dello studio. Che aggiunge: «Se nelle prossime analisi verrà confermata la relazione tra maggior produzione di radicali liberi e aborto spontaneo potremo provare a sviluppare trattamenti che abbassino questi livelli e aumentino le possibilità che la gravidanza vada a buon fine».<p> <p>@danielebanfi83 <p> <p> <p> <p> <p> <p><p> <p> <p><p> <p>", "time": "2019-01-11T06:00:00+01:00", "type": "scienza"}
{"title": " Il sesso dopo i 65? Possibile e anche molto salutare per fisico e mente ", "url": "https://www.lastampa.it/2019/01/15/scienza/il-sesso-dopo-i-possibile-e-anche-molto-salutare-per-fisico-e-mente-CLv44hMRlQmlTDINCEDV3J/pagina.html", "review": "", "content": "<p> <p>Il sesso dopo la terza età può essere considerato un tabù? Tutt’altro. Sono sempre di più, infatti, uomini e donne con una vita sessuale attiva anche oltre i 65 anni. Si ritrovano sotto le lenzuola per piacere, ma anche perché questa scelta si tramuta in una maggiore qualità di vita. <p> <p>Questo è il dato che emerge da uno studio inglese condotto su quasi settemila cittadini, pubblicato sulla rivista «Sexual Medicine». Un benessere che non sembrerebbe derivare direttamente dall’attività sessuale, ma dall’opportunità di condividere emozioni con il proprio partner anche a diversi decenni dall’inizio della relazione.<p> <p>Benessere a tutto tondo <p> <p>Sottoponendo un questionario a uomini e donne coinvolti nello studio, i ricercatori hanno scoperto un beneficio diretto da parte dell’attività sessuale sulla qualità di vita degli adulti e degli anziani. Dal lavoro, è emerso che il rapporto sessuale rimane importante più per gli uomini che per le donne: le quali invece fanno segnalare una vita più soddisfacente anche soltanto condividendo la propria quotidianità in sintonia con un partner. Un riscontro che ha evidenziato come la promozione del benessere soggettivo dipenda anche dalla promozione di una vita sessuale attiva. <p> <p>«Tutti, a partire dai medici, dovrebbero riconoscere che gli anziani non sono asessuati e che una sessualità consapevole può aiutare le persone a vivere meglio la propria vecchiaia - afferma Lee Smith, direttore del centro di ricerca sulla medicina dello sport dell’Anglia Ruskin University di Cambridge e prima firma dell’articolo -. Mediamente è ancora troppo diffusa la convinzione che gli anziani non possano vivere appieno la propria sessualità, ma questo lavoro non fa altro che confermare conclusioni opposte emerse già in altri lavori pubblicati negli ultimi anni». <p> <p>Un motivo in più per fidarsi del lavoro è dato dai ridotti tassi di mortalità registrati tra coloro che avevano una vita sessuale attiva, pur avendo superato i 65 anni. Conclusioni che fanno il paio con quelle di altre ricerche che avevano evidenziato una riduzione degli eventi cardiovascolari acuti e dei disturbi mentali, più frequenti nel corso della terza età.<p> <p>Benessere fisico e psicologico <p> <p>In futuro, dunque, medici di base e geriatri dovranno indagare gli aspetti della vita sessuale degli anziani, al fine anche di indagare possibili problematiche (deficit erettile nell’uomo, atrofia vaginale nella donna) che, se risolte, potrebbero migliorare la qualità di vita dei propri assistiti. Attività fisica e affettiva sono infatti i due elementi cardine per determinare positivamente la qualità della vita dell’anziano. L’obiettivo è dare nuovi valori alla terza e quarta età e in genere alla età anziana, riscoprire i valori della vita relazionale, sentimentale e sessuale dell’over 70.<p> <p> A questo proposito, è necessario attribuire anche una diversa connotazione al concetto di solitudine: non mero isolamento, ma capacità di autonomia. «Considerando che il benessere psicologico è correlato alla salute fisica e che l’aspettativa media di vita è più lunga rispetto al passato - chiosa Sarah Jackson, ricercatrice del dipartimento di scienze del comportamento e della salute dell’University College di Londra - possiamo considerare la sessualità nel corso della terza età come un’opportunità per migliorare la vita delle persone e ridurre l’impatto sui servizi sanitari».<p> <p>Twitter @fabioditodaro  <p> <p> <p> <p> <p> <p><p> <p> <p><p> <p>", "time": "2019-01-15T09:29:30+01:00", "type": "scienza"}
{"title": "Due cuori e tanti Big Data", "url": "https://www.lastampa.it/2019/01/23/scienza/due-cuori-e-tanti-big-data-0aFIbzu3fCO7Wg8mdOYOQJ/premium.html", "review": "", "content": "<p> <p>Se avete seguito la serie tv «Black mirror», ideata dallo sceneggiatore britannico Charlie Brooker, avete avuto un assaggio di quello che vi aspetta nel futuro molto prossimo, quando la vostra vita sarà una perfetta simbiosi con l’Intelligenza Artificiale: vi innamorerete in chat che calcolano senza sbagliare il grado di affinità, sarete assunti, promossi e licenziati da algoritmi e saranno i software ad assegnarvi il mutuo e a giudicarvi davanti al...continua <p><p><p> <p>", "time": "23/01/2019", "type": "scienza"}
{"title": " Tetano, tutto quello che non sappiamo sulla malattia che molti credono scomparsa ", "url": "https://www.lastampa.it/2019/01/16/scienza/tetano-tutto-quello-che-non-sappiamo-sulla-malattia-che-molti-credono-scomparsa-61gfx3zwz4J5WLhjHheEqL/pagina.html", "review": "", "content": "<p> <p>Un chiodo o un filo metallico, ma anche una spina o una scheggia nel piede. Tanto basta per contrarre il tetano, malattia gravissima prevenibile da vaccino ma di cui ancora si registrano almeno 50 casi ogni anno in Italia. Diversamente da quanti molti pensano, non colpisce solo gli anziani, non esiste immunità naturale e neppure di gregge.<p> <p>Il batterio Clostridium tetani è presente nell’intestino degli animali e viene eliminato con le feci. Le sue spore possono sopravvivere nell’ambiente per anni, contaminare oggetti e penetrare nell’organismo umano attraverso ferite. <p> <p>Diverse le bufale che circolano in merito, sul web e non solo.<p> <p>NON BASTA DISINFETTARSI E NON COLPISCE SOLO ANZIANI   La prima delle false notizie è che basti disinfettare per bene la lesione: si tratta infatti di batteri molto resistenti, contro cui nulla fanno i normali disinfettanti. La seconda è che colpisca solo gli anziani. <p> <p>Ad oggi, «grazie a una maggiore diffusione del vaccino tra i nuovi nati, vengono colpite soprattutto donne anziane. In passato infatti gli uomini venivano vaccinati durante il servizio militare, mentre le donne non venivano immunizzate», sottolinea Gianni Rezza, direttore del Dipartimento malattie infettive dell’Istituto Superiore di Sanità (Iss). Ma ciò non significa che non colpisca anche i piccoli, come dimostra il caso della bimba di 7 anni finita a ottobre 2017 in rianimazione. <p> <p>NON È SCOMPARSO   E L’IMMUNITA’ DI GREGGE NON ELIMINA CONTAGIO   Terza fake news è che il tetano sia una malattia ormai scomparsa. «Diversamente da altre come vaiolo o poliomelite, non può scomparire, ci sarà sempre perché il batterio è presente nell’ambiente». <p> <p>Quarta falsa informazione è che l’immunità di gregge basti ad evitare il contagio. «Anche se fosse protetto il 99% della popolazione, il rischio sussisterebbe per chi non è vaccinato, proprio perché non si diffonde da persona a persona, ma è dovuto all’entrata in contatto con oggetti contaminati», sottolinea Rezza.<p> <p> La protezione individuale tramite vaccino, che agisce bloccando una tossina prodotta dal batterio, è l’unica arma. Ma ogni 10 anni andrebbe fatto il richiamo, cosa che raramente accade. <p> <p>«Ha un costo economico bassissimo a fronte di costi elevatissimi dovuti alle cure: tutti coloro che ne sono colpiti finiscono in terapia intensiva e la malattia è letale in un caso su tre». <p> <p>NESSUNO È IMMUNE PER NATURA  Quinta e ultima bufala, riguarda la presunta immunità naturale. Sono immuni nei primissimi mesi di vita i neonati, qualora la mamma abbia effettuato il richiamo previsto, poiché gli antigeni passano, come nel caso della pertosse o del morbillo, attraverso la placenta. «Ma questa immunità - conclude l’esperto - sparisce dopo 3 o 4 mesi lasciando il neonato esposto al rischio».<p> <p> <p> <p> <p> <p><p> <p> <p><p> <p>", "time": "2019-01-16T09:50:13+01:00", "type": "scienza"}
{"title": " Gravidanza in caso di tumore? Pezzi di ovaio congelati e vitrificazione degli ovociti ", "url": "https://www.lastampa.it/2019/01/16/scienza/gravidanza-in-caso-di-tumore-pezzi-di-ovaio-congelati-e-vitrificazione-degli-ovociti-ckFO3VJo3jL7iJjwCceyGN/pagina.html", "review": "", "content": "<p> <p>Le giovani donne cui viene diagnosticato un tumore non devono per forza dire addio al sogno di avere un figlio. Sempre di più, infatti, in caso di malattia oncologica, ci si preoccupa di preservare la fertilità che potrebbe venire compromessa dalle terapie.<p> <p> Per chi guarisce, la gravidanza non è più un miraggio. Ogni anno nel nostro Paese circa 8.000 cittadini under 40 sono colpiti da tumore, 30 ogni giorno, pari a circa il 3% del numero totale delle nuove diagnosi. Inoltre, l’età media della prima gravidanza oggi è arrivata sui 34-35 anni, quando è più facile una diagnosi di cancro alla mammella. Ma le capacità funzionali dell’ovaio si riducono nel tempo e il calo di fertilità è continuo, con la riduzione della riserva ovarica e della qualità degli ovociti. <p> <p>«Sono tre gli aspetti che principalmente influenzano il potere riproduttivo - riassume il dottor Giacomo Corrado, oncologo ginecologo della Fondazione, Policlinico Universitario Agostino Gemelli di Roma - Le terapie che la donna con diagnosi di tumore dovrà affrontare, l’età della paziente (più è giovane, più i trattamenti di preservazione della fertilità avranno successo) e, terzo, la sua riserva ovarica» <p> <p>LE TECNICHE <p> <p> La prima tecnica di preservazione della fertilità è la crioconservazione della corteccia ovarica: prevede il prelievo di pezzo di ovaio e la sua crioconservazione (in frigo a -200gradi) fino al reimpianto del tessuto, almeno cinque anni dopo la conclusione della terapia oncologica. <p> <p>L’ovaio torna nel suo sito anatomico, si mantiene la funzione endocrina, si evitano gli effetti secondari tipici della menopausa precoce e si possono ottenere gestazioni spontanee. <p> <p>«Questo è il metodo preferenziale per bambine in età pre-puberale e per le donne in cui si richiede l’inizio immediato della chemioterapia, senza possibilità di attendere il processo di stimolazione ovarica» ha spiegato il professor Pellicer, Professore Ordinario di Ostetricia e Ginecologia presso l’Università di Valencia e fondatore di IVI Istituto Valenciano de Infertilidad, centro dedicato unicamente alla riproduzione umana. <p> <p>«L’altra possibilità è la vitrificazione degli ovociti che permette di crioconservare gli ovuli maturi ottenuti dalla stimolazione ovarica». In caso di trattamento con la chemio, si deve comunque procedere con una protezione delle gonadi, con farmaci che diminuiscono l’effetto tossico della chemio sull’ovaio. <p> <p>Come decidere quale strategia adottare? «Confrontando i risultati da noi ottenuti con le varie tecniche in termini di gravidanze e di percentuale di nati vivi, un lavoro apparso sulla rivista Fertility and Sterility – ha spiegato Pellicer – è possibile affermare che la vitrificazione di ovociti è il trattamento di preservazione della fertilità che sta dando i risultati migliori». <p> <p>Quanto alla pericolosità di avviare una stimolazione ormonale in una donna con tumore, spiega il professor Giacomo Corrado: «Ci sono degli studi che mostrano come la stimolazione ovarica controllata su donne tumore mammella ormono-dipendente non altera il tasso di recidiva e sopravvivenza a 5 anni. I primi lavori risalgono al 2008 e sono apparsi sulla rivista degli oncologi americani». Infine, c’è sempre la possibilità della fecondazione eterologa.<p> <p>INFORMARE. Quello su cui bisogna ancora lavorare è la cultura della preservazione della fertilità, perché spesso la consapevolezza manca anche tra gli stessi medici. È questo uno degli obiettivi del Registro di Procreazione Medicalmente Assistita dell’Istituto Superiore di Sanità: «Molto è stato fatto, moltissimo resta da fare. L’obiettivo è informare e fare in modo che ogni paziente che incontra il cancro abbia questo tipo di informazione, anche attraverso la creazione di reti di professionisti di diverse specialità» ha detto la responsabile, Giulia Scaravelli. Sul fronte della comunicazione molto è stato fatto anche dal volontariato, come l’Associazione Italiana Malati di Cancro AIMaC. Lo confermano le pubblicazioni «Madre dopo il cancro e preservazione della fertilità» e «Padre dopo il cancro» (https://www.aimac.it/libretti-tumore/madre-dopo-cancro).<p> <p> <p> <p> <p> <p><p> <p> <p><p> <p>", "time": "2019-01-16T06:00:00+01:00", "type": "scienza"}
{"title": "“Ufo e viaggi nello spazio-tempo: le ricerche segrete del Pentagono”", "url": "https://www.lastampa.it/2019/01/23/scienza/ufo-e-viaggi-nello-spaziotempo-le-ricerche-segrete-del-pentagono-eDRd7g1rKM3w4yLQirx2NN/premium.html", "review": "", "content": "<p> <p>Uno scienziato indaga su altri scienziati e alla fine dell’esplorazione scopre di essere precipitato nella fantascienza. Dalla realtà quotidiana a un universo possibile, a volte improbabile, forse addirittura folle.<p> <p>Ha una dimensione allucinatoria l’avventura di Steven Aftergood, direttore di una seria organizzazione dal nome vagamente luciferino di Federation of American Scientist’s Project on Government Secrecy. Sfruttando il «Free...continua <p><p><p> <p>", "time": "23/01/2019", "type": "scienza"}
{"title": "È facile cadere nell’autoinganno", "url": "https://www.lastampa.it/2019/01/23/scienza/facile-cadere-nellautoinganno-adGsldKBfzFsFTgVIgL4DO/premium.html", "review": "", "content": "<p> <p>Il cosiddetto «ragionamento motivato», cioè l’uso di strategie psicologiche e argomentative per difendere quello in cui si crede/pensa, e quindi per non cambiare idea è alla base dei giudizi e delle scelte politiche. Un luogo comune culturale è che questo modo di ragionare fondato sulle emozioni, vale a dire su investimenti affettivi per credenze ideologiche, è che riguarderebbe solo la politica, le discipline umanistiche o le scienze ...continua <p><p><p> <p>", "time": "23/01/2019", "type": "scienza"}
{"title": "“Il futuro dei libri passa per la voce E in libreria si vivranno esperienze”", "url": "https://www.lastampa.it/2019/01/23/scienza/il-futuro-dei-libri-passa-per-la-voce-e-in-libreria-si-vivranno-esperienze-gW4gzL41bx9OhpxkYK71WK/premium.html", "review": "", "content": "<p> <p>Il futuro del libro? Passa per la voce. E i librai? Diventeranno dei narratori di sé stessi. Si parla di crisi di libri e di lettori, ma «la verità è che viviamo in un mondo in transito con strati di vecchio e di nuovo che si sovrappongono». Dice così Roberto Liscia, top manager e presidente di netcomm, il consorzio del commercio digitale italiano, una business community di 400 realtà d’impresa.<p> <p>Liscia è ...continua <p><p><p> <p>", "time": "23/01/2019", "type": "scienza"}
{"title": "Tutto il potere agli scimmioni", "url": "https://www.lastampa.it/2019/01/23/scienza/tutto-il-potere-agli-scimmioni-syXaHdSTdCtaYvHxnn2KXK/premium.html", "review": "", "content": "<p> <p>Il potere per Jean-Didier Vincent, neurobiologo, neuropsichiatra, membro dell’Accademia francese delle Scienze e divulgatore-guastatore, è un fenomeno umano. Troppo umano. Una prerogativa della nostra specie. Nella gran parte dei vertebrati vige il principio della dominanza, in altre parole la prevalenza del più forte sul più debole, che sia per la conquista di un territorio, l’ordine di beccata per i polli o il privilegio dell’accoppiamento....continua <p><p><p> <p>", "time": "23/01/2019", "type": "scienza"}
{"title": " Il 2018 di Greenpeace, dalla lotta ai cambiamenti climatici alla tutela di ecosistemi fragili e minacciati ", "url": "https://www.lastampa.it/2019/01/12/scienza/il-di-greenpeace-dalla-lotta-ai-cambiamenti-climatici-alla-tutela-di-ecosistemi-fragili-e-minacciati-4e4ll1u9wyPXSvrz3r8jtO/pagina.html", "review": "", "content": "<p> <p>Un anno iniziato con una spedizione scientifica di tre mesi in Antartico, per accendere i riflettori sulla bellezza e la fragilità di un’area minacciata dalle attività umane e dai cambiamenti climatici. Anche se lo scorso novembre la Commissione per la conservazione delle risorse marine dell’Antartide ha rigettato la proposta, sostenuta anche da Greenpeace, per l’istituzione del santuario marino più grande del mondo nel Mare di Weddel, la tutela del Polo Sud resta un importante obiettivo per l’organizzazione ambientalista. <p> <p>Al pari della tutela di ecosistemi come le foreste pluviali. Tra le importanti vittorie ottenute nell’arco di quest’anno da Greenpeace, c’è infatti la pubblicazione da parte di Wilmar, uno dei più grandi produttori di olio di palma al mondo, di un piano d’azione dettagliato per mappare e monitorare i propri fornitori, per contrastare la deforestazione nel Sud est asiatico. <p> <p>Dodici mesi dedicati alla difesa degli oceani, con la lotta all’inquinamento da plastica e importanti risultati fronte pesca sostenibile, come l’impegno chiaro e ambizioso del colosso del mercato europeo Bolton Food, primo in Italia con il marchio Rio Mare, per ridurre gli impatti ambientali della pesca al tonno che finisce nei propri prodotti.<p> <p><p> <p>  <p> <p> <p> <p> <p><p> <p> <p><p> <p>", "time": "2019-01-12T06:00:00+01:00", "type": "scienza"}
{"title": "Oli lubrificanti usati, Italia leader in Europa per raccolta e rigenerazione ", "url": "https://www.lastampa.it/2018/12/09/scienza/oli-lubrificanti-usati-italia-leader-in-europa-per-raccolta-e-rigenerazione-0SwBZvZcmPUISVigTwMHHI/pagina.html", "review": "", "content": "<p> <p>Oltre 183 mila tonnellate di oli lubrificanti usati raccolte nel 2017, il 99% delle quali avviate al riciclo tramite rigenerazione, con un risparmio di 56 milioni di euro sulla bilancia petrolifera del Paese. Sono alcuni dei dati emersi dal Green Economy Report 2017 presentato oggi dal Consorzio Nazionale per la Gestione, Raccolta e Trattamento degli Oli Minerali Usati (CONOU) alla Fiera Ecomondo di Rimini.<p> <p><p> <p>RACCOLTA E RIGENERAZIONE RECORD NELL’UE <p> <p>In un anno la raccolta è passata da 177 mila a 183 mila tonnellate, un incremento del 3% che ha avuto importanti ricadute in termini di salvaguardia ambientale: se le 6 mila tonnellate in più fossero tutte state sversate in acqua, avrebbero potuto inquinare una superficie pari a 30 volte il Lago di Garda. Le imprese del sistema CONOU hanno recuperato il 46% del totale immesso al consumo, un dato in aumento del 2% rispetto al 2016: secondo il GEIR (Groupement Européen de l’Industrie de la Régénération) si tratta del massimo quantitativo raccoglibile, considerando che oltre il 50% degli oli si consuma durante l’utilizzo. La performance conferma il primato dell’Italia in questo settore della green economy: rispetto all’Europa, il nostro Paese raccoglie un maggiore quantitativo di oli in relazione all’immesso al consumo (46% contro 41%) e ne avvia a rigenerazione il 99% contro una media UE del 55%. Nel 2017 il Consorzio ha avviato a riciclo tramite rigenerazione 181 mila tonnellate di oli lubrificanti usati, producendo 112 mila tonnellate di basi rigenerate e oltre 50 mila tonnellate di oli leggeri, gasoli e bitumi. Gli oli usati avviati a recupero hanno consentito, grazie alle importazioni di greggio evitate, un risparmio di 56 milioni di euro sulla bilancia petrolifera italiana: il dato è in aumento di ben 9 milioni rispetto ai 47 del 2016.<p> <p><p> <p>I QUATTRO PARAMETRI DEL BILANCIO NETTO AMBIENTALE <p> <p>I risultati del CONOU hanno contribuito a ridurre, in misura significativa, anche le emissioni di CO2 e i consumi di acqua, materia e suolo, dando vita a un bilancio ambientale netto positivo misurato attraverso quattro parametri: 44 mila tonnellate di emissioni di CO2 equivalente evitate (Carbon footprint), un contributo pari alle emissioni medie di 26 mila veicoli del parco circolante nazionale; 520 mila metri cubi d’acqua risparmiati (Water footprint), un volume equivalente a 208 piscine olimpioniche; 262 mila tonnellate di risorse naturali, fossili e minerali, non consumate (Material footprint), un peso pari a 26 Torre Eiffel;784 ettari di territorio risparmiati (Land footprint), una superficie che consentirebbe la produzione di 2.783 tonnellate di grano.<p> <p><p> <p>“Questi risultati -spiega il Presidente del CONOU, Paolo Tomasi - confermano l’efficacia di una filiera radicata nel territorio, improntata all’innovazione e orientata agli adempimenti della propria mission ambientale: incrementare la raccolta e migliorarla dal punto di vista qualitativo, per mantenere elevati i quantitativi di riciclo tramite rigenerazione”.  <p> <p> <p> <p>IL PROGETTO CIRCOILECONOMY  <p> <p>Negli ultimi anni, rispetto ai quantitativi di olio lubrificante usato immessi al consumo in Italia, il peso del settore industriale (51%) è in costante aumento rispetto a quello automobilistico. Per questo motivo il CONOU ha presentato oggi anche la campagna itinerante CircOILeconomy, che con la collaborazione di Confindustria punta a migliorare la qualità dell’olio lubrificante usato proveniente dal settore. Il roadshow prevede tappe in tutte le regioni, con giornate di formazione sulla corretta gestione di questo rifiuto con le aziende del territorio: può accadere infatti che le industrie non siano aggiornate sulle modalità di stoccaggio dell’olio usato che, se contaminato o miscelato con altre sostanze, rende il processo di rigenerazione molto costoso o addirittura impossibile. Migliorare la qualità dell’olio raccolto darà vita a un prodotto più facile da riciclare, elevando l’efficacia di una filiera già molto performante e rendendo le imprese protagoniste di un sistema virtuoso di economia circolare. <p> <p> <p> <p> <p> <p><p> <p> <p><p> <p>", "time": "2018-12-09T03:00:00+01:00", "type": "scienza"}
{"title": "La sciocca guerra sui rifiuti nella maggioranza ", "url": "https://www.lastampa.it/2018/11/20/scienza/la-sciocca-guerra-sui-rifiuti-nella-maggioranza-IidNqQHEnsPr07QxDYVrtN/pagina.html", "review": "", "content": "<p> <p>Presidiare maggiormente il territorio e un monitoraggio sanitario, come si propone il protocollo d’intesa per la Terra dei Fuochi siglato a Caserta, possono aiutare. Ma se la gestione dei rifiuti diventa il nuovo terreno di scontro nella maggioranza per mostrare chi tra i due vicepremier ha più muscoli non si fa l’interesse del Paese, tantomeno quello dei cittadini.<p> <p> <p> <p>In Campania come nel resto del Paese bisogna puntare a un corretto ciclo di gestione dei rifiuti, fatto di riduzione, riuso, recupero e riciclo, e lavorare per l’economia circolare come ci chiede l’Europa. Un’economia che si basa su riciclo e riutilizzo dei materiali, che spinge sulle filiere industriali innovative, che ha bisogno di regole chiare e controlli ed è capace di allontanare il Paese dalle emergenze e di stroncare sul nascere gli appetiti della criminalità organizzata. Nella prospettiva ‘rifiuti zero’ è una buona notizia che finalmente veda la luce l’end of waste, che il ministro dell’Ambiente Costa ha annunciato sarà inserito nel decreto semplificazioni di dicembre. Con l’end of waste si dovrebbe stabilire in modo chiaro quando un materiale smette di essere rifiuto e diventa sotto prodotto, dunque materia prima seconda da riutilizzare. Un passaggio fondamentale per spingere in direzione della corretta gestione dei rifiuti e dare corpo all’economia circolare. Fronti che sono parte importante dell’economia del futuro, da cui passa l’implementazione dello sviluppo sostenibile. Per tradurre in numeri la Commissione Europea stima, ad esempio, che dall’applicazione del Pacchetto sull’economia circolare arriveranno 580 mila nuovi posti di lavoro.<p> <p> <p> <p>Ecco perché non servono ricette del passato come nuovi inceneritori o discariche e ancora una volta non sono d’accordo con il vicepremier Salvini. Gli impianti che servono, invece, sono quelli per il trattamento dell’organico con la tecnologia della digestione anaerobica che produce compost e biometano, trasformando così i rifiuti in risorse. <p> <p> <p> <p>Dietro alla media campana di raccolta differenziata del 52%, buona seppur lontana dal target europeo al 2021 del 65%, ci sono anche punte di eccellenza. Come i 26 comuni campani rifiuti free censiti da Legambiente. Si tratta di comuni dove la raccolta differenziata funziona correttamente e dove ogni cittadino produce, al massimo, 75 chili all’anno di rifiuti indifferenziati. A dimostrazione che la corretta gestione dei rifiuti è possibile anche in Campania. Casomai il problema è che la regione riesce a trattare solo 100 mila tonnellate di umido sulle 500 mila prodotte e il resto va fuori, arricchendo i trasportatori.<p> <p> <p> <p>Allargando lo sguardo a tutto il Paese la situazione non cambia molto. Secondo il Rapporto Rifiuti Urbani 2017 dell’Ispra il 27% dei rifiuti delle nostre città viene riciclato, il 15% viene compostato, il 18% viene incenerito e il 25% viene ancora conferito in discarica. E come la Campania anche il Paese è indietro rispetto al target europeo di differenziata del 65%: differenziamo 15,8 milioni di tonnellate di rifiuti su 30, altri 7,5 milioni di tonnellate circa finiscono in discarica e circa 5,5 vengono incenerite. Una soluzione, quella della termovalorizzazione, che per la direttiva europea di settore è penultima davanti alla discarica. Neanche per l’Europa dunque incenerire è una soluzione virtuosa o innovativa. E se rispettassimo le direttive europee, che ci impongono anche di raggiungere un target di riciclo pari al 50% dei rifiuti prodotti, dovremmo aumentare i rifiuti avviati a riciclo e non costruire nuovi inceneritori. Se poi nel governo la componente leghista non ha l’ambizione di migliorare le nostre performance lo dica chiaramente. Perché delle due l’una: o si rispettano le regole comuni europee, allora proprio non servono altri impianti di termovalorizzazione, oppure si decide di non raggiungere i target e di fare un salto nel passato. E allora i problemi degli italiani aumenteranno anziché trovare soluzioni.<p> <p> <p> <p>Senza contare che tutte le situazioni di non chiusura corretta del ciclo dei rifiuti fanno male anche alla legalità e all’ambiente, perché generano aree grigie in cui l’illegalità prova a infiltrarsi, tanto al sud quanto al nord del Paese. E lo vediamo chiaramente con l’impennata dei roghi negli impianti di trattamento e stoccaggio di rifiuti verificatasi tanto al nord quanto al sud. Questa si una vera emergenza, che sarà al centro del mio lavoro nella Commissione parlamentare di inchiesta sulle attività illecite connesse al ciclo dei rifiuti e sugli illeciti ambientali ad esso correlati.<p> <p><p> <p>* ecologista, deputato di LeU<p> <p> <p> <p> <p> <p><p> <p> <p><p> <p>", "time": "2018-11-20T11:29:37+01:00", "type": "scienza"}
{"title": "Morire per la malagestione del territorio ", "url": "https://www.lastampa.it/2018/11/06/scienza/morire-per-la-malagestione-del-territorio-632WEdhLjfPsRM9MW5vJcN/pagina.html", "review": "", "content": "<p> <p>È intollerabile che in Italia si continui a morire per il maltempo e per la cattiva gestione del territorio. Solo nell’ultimo mese sono state 37 le vittime, un bollettino da guerra civile.<p> <p><p> <p>Una tragedia frutto di diversi problemi: i mutamenti climatici in atto, che causano con maggiore frequenza eventi climatici estremi, e la fragilità del nostro territorio, resa ancor più critica dal cattivo uso del suolo che la politica non ha saputo contrastare. Problemi cui si sono aggiunte anche alcune discutibili scelte operate dal governo giallo-verde, come la chiusura delle unità di missione su rischio idrogeologico e sismico presso la Presidenza del Consiglio dei ministri, il rifiuto dei fondi anti-dissesto della Bei e i condoni edilizi per Ischia e per il Centro Italia previsti dal decreto Genova.<p> <p><p> <p>Vale la pena mettere in fila qualche dato: nei suoi tre anni di vita la Struttura di missione Italia Sicura ha investito 9 miliardi e aperto 1.334 cantieri, inoltre con la Legge di Bilancio 2018 erano stati individuati circa 1.150 milioni e trovato l’accordo con le regioni per una serie di interventi di cura del territorio. Non sazio di aver soppresso Italia Sicura spostando al Ministero dell’Ambiente i suoi compiti, il governo ha anche accantonato quel piano senza averne uno alternativo. E come anticipato ha rinunciato al prestito della Bei pronto per finanziare i progetti individuati. Secondo il ministro Costa il tasso di interesse dello 0,7% offerto dalla Bei sarebbe stato troppo alto e sarebbe più conveniente usare i soldi che sono in cassa. Compresi quelli che vengono dal debito pubblico dei Btp. Peccato però che gli ultimi buoni del tesoro emessi ci costeranno il 3,66%. Sarebbe bello sapere come si intende reperire quei fondi che il Ministro Costa ritiene essere “in cassa” e a che punto sia l’attuazione del piano di investimenti previsto dalla manovra 2018.<p> <p><p> <p>Si sa con certezza, invece, quanto sia fragile l’Italia: il 91% dei nostri comuni secondo l’Ispra è a rischio frane e/o alluvioni, in essi vivono oltre 3 milioni di famiglie, ossia oltre 7 milioni di italiani. Oltre ad essere aggravata dalla maggiore frequenza degli eventi climatici intensi, la situazione è ancor più compromessa da un cattivo uso e consumo del suolo e dall’incuria in cui versano terreni, fiumi e fossi secondari. Costruiamo ogni due ore un’intera piazza Navona, e sempre l’Ispra ci dice che l’Italia perde 2 metri quadrati al secondo di suolo libero.<p> <p><p> <p>Di fronte al quadro tragico, nel giorno in cui due famiglie hanno perso la vita nella villetta abusiva di Casteldaccia, il ministro degli Interni non ha avuto nulla di meglio da fare che rivolgere ignobili quanto ridicole accuse all’ambientalismo. Non solo, ha vaneggiato anche di vincoli paesaggistici che impedirebbero di mettere in sicurezza il nostro territorio. Dimostrando, nella migliore delle ipotesi, di non sapere proprio di cosa si parla, di non conoscere minimamente le problematiche legate al dissesto idrogeologico. Anziché tacere, Salvini ha scelto di fare una battuta da sciacallo. E anche questo è il problema dell’Italia: la scarsa qualità della classe dirigente.<p> <p><p> <p>Per non piangere altre vittime innocenti è necessario un deciso cambio di rotta. Una politica lungimirante deve dare priorità alla riduzione dei gas a effetto serra, mettere a punto il necessario e atteso piano nazionale di adattamento ai cambiamenti climatici e investire risorse adeguate in un piano di messa in sicurezza e cura del territorio. Piano che avrebbe anche il pregio di attivare cantieri e posti di lavoro.<p> <p><p> <p>Non più rinviabile anche dotare il Paese di una normativa contro il consumo di suolo. Basta poi essere tolleranti sull’abusivismo edilizio, al contrario vanno ripristinate legalità e sicurezza realizzando tutte le ordinanze di demolizione emesse. Priorità cui intendono rispondere due proposte di legge a mia prima firma, la n. 279 per arrestare il consumo di suolo e la n.413 per dare più efficacia alla lotta contro il cemento illegale. Obiettivo che si propone di raggiungere grazie a tre modifiche strategiche – le stesse suggerite da Legambiente - alla normativa vigente: la competenza sulle demolizioni passa dai sindaci, più condizionabili, ai prefetti; per evitare di inciampare sulla prescrizione mette alla base della demolizione la sentenza che accerta il reato, anziché quella di condanna del reo, e contro i ricorsi pretestuosi lo stop alle ruspe può arrivare solo con la sospensione di un tribunale.<p> <p><p> <p>Anziché continuare a piangere le vittime e spendere 3,5 miliardi l’anno per riparare i danni del rischio idrogeologico, è giunto il momento di mettere in sicurezza il Paese, fare prevenzione, informare i cittadini, arrestare il consumo di suolo e puntare a una diversa idea di urbanizzazione, che abbia al centro la qualità, il recupero e la riqualificazione del costruito. A nessuno deve più venire in mente di edificare ville e case lungo gli argini dei fiumi, o in riva al mare. E mai più condoni. <p> <p><p> <p>* Ecologista, deputata di LeU <p> <p><p> <p> <p> <p> <p> <p><p> <p> <p><p> <p>", "time": "2018-11-06T07:40:53+01:00", "type": "scienza"}
{"title": "Italia Nostra: No all'insalata al benzene, no ai condoni ", "url": "https://www.lastampa.it/2018/11/19/scienza/italia-nostra-no-allinsalata-al-benzene-no-ai-condoni-UaQkVbRe58hzVYXMpzMW7K/pagina.html", "review": "", "content": "<p> <p>ITALIA NOSTRA è d’accordo con quanti si oppongono alla norma introdotta con il Decreto Genova, in primis con il WWF, e intende intraprendere tutte le azioni necessarie a difesa dell’ambiente, della salute e della filiera agroalimentare, messi in pericolo dalla disinvolta politica del Governo in materia ambientale. “Stiamo valutando, insieme alle altre associazioni ambientaliste, quali azioni intraprendere,” dichiara Mariarita Signorini, presidente dell’associazione, “per tutelare il territorio e il diritto alla salute dei cittadini, cercando di correggere le storture legislative introdotte dall’art. 25 sul condono di Ischia e dall’art. 41 sullo spargimento dei fanghi da depurazione sui nostri campi. E’ gravissimo che il Governo abbia utilizzato la leva dell’emergenza di Genova per far approvare norme che non hanno nulla a che fare con i gravi problemi di quella città e che mettono in pericolo la salute dei cittadini.”<p> <p><p> <p><p> <p>In particolare, sulla questione fanghi ITALIA NOSTRA è contraria allo smaltimento sul suolo agricolo di rifiuti derivanti dagli impianti di depurazione biologici a fanghi attivi contenenti idrocarburi pesanti (C10-C40), nella misura considerevole di 1000 mg per chilogrammo di sostanza tal quale (dato che va moltiplicato per 3 e fino a 5 volte se riferito al peso secco). La previsione espone a seri rischi ambientali per quanto riguarda la qualità dei suoli agricoli, per i quali non è previsto neppure un periodo di non utilizzo tra il “trattamento” e la messa a dimora delle coltivazioni, al fine di consentire una attenuazione naturale, operata dalla radiazione solare e dall’attività microbica del suolo, delle sostanze inquinanti contenute nei fanghi e neppure meccanismi effettivi di controllo per evitare spandimenti ripetuti sui medesimi suoli. <p> <p><p> <p>Si tiene a sottolineare che gli idrocarburi pesanti che pervengono negli impianti di depurazione delle acque reflue urbane non sono tutti di origine biologica, ma includono anche quelli di origine petrolchimica, assai resistenti alla biodegradazione, provenienti da attività degli autolavaggi, dalle pulizie dei distributori di carburanti e delle officine meccaniche, da svariate attività artigianali e dei servizi, dal cambio di olio dei motori effettuato in ambiente domestico, nell’ambito del quale anche per ignoranza vengono smaltiti in fognatura urbana gli oli esausti, dal lavaggio delle untuosità del manto stradale che si verifica con le piogge. <p> <p><p> <p>Per questioni che interessano la qualità dei suoli agricoli e quindi degli alimenti e in definitiva la salute umana, va tenuta presente la possibilità di bioaccumulo nei vegetali e di magnificazione alimentare, ovvero dell’aumento delle concentrazioni che si può produrre attraverso le catene alimentari. Andrebbero considerate, inoltre, la natura pedologica e geologica dei suoli, il rischio di percolazione in falda, la presenza di aree sensibili e di ecosistemi di pregio che potrebbero essere interessati.<p> <p><p> <p>ITALIA NOSTRA ritiene che in realtà complesse come quelle delle città, non sia possibile garantire sicurezza ambientale e sanitaria per operazioni di questo genere, anche perché la variabilità della composizione dei fanghi di rifiuto è tale da non poter essere adeguatamente tenuta sotto controllo nel tempo attraverso analisi chimiche che, a partire dal campionamento, sono laboriose, costose e richiedono tempi tecnici piuttosto lunghi; inoltre la complessità delle interazioni possibili degli inquinanti nell’ambiente non è pienamente gestibile.<p> <p><p> <p>ITALIA NOSTRA esprime inoltre il timore che tali smaltimenti di rifiuti in agricoltura, alle concentrazioni consentite dal decreto, specie se ripetuti, possano compromettere la qualità del suolo e delle acque sotterranee che potrebbero arrivare a superare le “ Concentrazioni Soglia di Contaminazione” di cui al Decreto Legislativo 152/06 e s.m.i. (cd Testo Unico Ambientale) e produrre un sito potenzialmente contaminato, rientrante nella severa normativa delle bonifiche. <p> <p><p> <p>ITALIA NOSTRA, anche in considerazione del fatto che l’Unione Europea ha in revisione la propria disciplina in materia (oramai ritenuta obsoleta alla luce delle moderne conoscenze scientifiche e dell’evoluzione della legislazione), ritiene che in questi casi estremamente delicati vadano applicati i principi di prevenzione e di precauzione. Sollecita altresì interventi per la creazione di filiere pubbliche di trattamento fanghi, includendo l’impiego di bio-digestori anaerobici per la produzione di biogas che potrebbero alimentare i trasporti pubblici urbani e produrre energia elettrica nell’ottica di strategie di economia circolare. <p> <p><p> <p>* Consigliere nazionale Italia Nostra<p> <p><p> <p> <p> <p> <p> <p><p> <p> <p><p> <p>", "time": "2018-11-19T14:37:31+01:00", "type": "scienza"}
{"title": "Sydney, un nuovo 'food hub' ecosostenibile", "url": "https://www.lastampa.it/2018/12/25/scienza/sydney-un-nuovo-food-hub-ecosostenibile-wbZaIkKQudZKkT5MIrLL2H/pagina.html", "review": "", "content": "<p> <p>Il mercato ittico di Sydney è uno dei più grandi e importanti al mondo, e a breve sarà ancora più ampio, contemporaneo, e sostenibile. È del 2016 infatti l’annuncio di un grande rinnovamento, e attualmente sta prendendo la forma progettata dallo studio danese 3XN, in partnership con le firme locali BVN e Aspect Studios. Il nuovo mercato ittico si troverà a breve distanza dal sito attuale, affacciato sulla Baia di Blackwater, e diventerà un importante polo di attrazione della città australiana.   Sydney avrà un nuovo mercato ittico L’intento è non solo quello di commerciare, distribuire e servire i prodotti ittici, ma di diventare una meta ‘foodie’ di prim’ordine. L’anima commerciale e grossista conviverà accanto a servizi di ristorazione per i visitatori, in un ambiente accogliente e di design. Il nuovo mercato ittico si affaccerà sul molo, e una grande scalinata fungerà da anfiteatro sulla grande piazza centrale. Il tetto ondulato lo renderà assolutamente distintivo e allo stesso tempo evocherà il mare. L’edificio sarà costruito grazie all’assemblaggio modulare, in modo che, nel futuro, possa essere implementato o modificato senza necessità di grossi interventi strutturali.   Il progetto prevede di ridare vita al lungomare, realizzando strutture che mescolano urbanistica e natura, e che permettano ai pedoni di arrivare con vie preferenziali rispetto alle automobili, per incentivare l’uso dei mezzi pubblici. Numerosi gli ambienti esterni, i camminamenti, le zone open-air dove mangiare, sedersi, passeggiare. E visto lo stretto legame con l’ambiente che lo circonda, il nuovo mercato del pesce di Sydney non poteva non essere anche sostenibile. Tra le tantissime caratteristiche ‘smart’, la raccolta di acqua piovana, in primis. Le acque di scolo bio-filtrate per non danneggiare l’ecosistema marino. Inoltre, il cibo non utilizzato verrà completamente riciclato e utilizzato per compost. Infine, i materiali sono stati scelti per avere il minore impatto ambientale possibile.  <p><p> <p> <p> <p> <p> <p> <p> <p><p> <p> <p><p> <p>", "time": "2018-12-25T07:00:01+01:00", "type": "scienza"}
{"title": "ECOS, gioielli ecologici dal cuore di legno", "url": "https://www.lastampa.it/2018/12/29/scienza/ecos-gioielli-ecologici-dal-cuore-di-legno-OUmAzDeskrLrIyABZTz0vJ/pagina.html", "review": "", "content": "<p> <p>Il valore di un gioiello non risiede soltanto nella pregiatezza delle gemme o dei metalli utilizzati. Un gioiello può rivelarsi prezioso anche, e soprattutto, per la storia che ha condotto alla sua crezione, per la filosofia che ne ha ispirato la realizzazione. La scelta di un materiale che, al di là del valore economico, faccia dell’etica e della sostenibilità il proprio baluardo può rendere un monile un oggetto estremamente prezioso. Sono queste le caratteristiche che contraddistinguono i gioielli ECOS, una linea di accessori amici dell’ambiente realizzati utilizzando metalli preziosi e legni ottenuti dal recupero di materiali da sfridi produttivi. Il tutto sfruttando le competenze e l’esperienza di abili artigiani e designers in modo da ottenere oggetti dall’animo sostenibile e dall’aspetto accattivante e ricercato.  <p><p><p><p><p><p><p><p><p><p>Gioielli ECOS<p> E’ il legno di recupero l’essenza green di questo innovativo marchio del made in Italy che trasforma scarti in gioielli preziosi. Ogni accessorio, che sia un ciondolo, un paio di orecchini, un bracciale, o persino degli occhiali, un orologio o una pochette, è il frutto di un accurato studio che ha messo insieme elevate competenze artigianali con la modernità, la modernità e l’innovazione di vivaci menti creative. Le essenze attualmente utilizzate da ECOS sono il frassino, il mogano, il ciliegio, il rovere ed il noce tutti lavorati con una speciale tecnica brevettata che crea una sovrapposizione di strati di sfridi della lavorazione del legno e di materiali cellulosi. Nessun albero viene, dunque, abbattuto per realizzare i prodotti del brand. E alla bellezza del legno si aggiunge l’eleganza e la solidità di metalli come il bronzo e l’argento e di materiali dal design esclusivo come i crsitalli Swarovski e lo spago. Anche il packaging segue la filosofia del recupero e della sostenibilità, sfruttando soltanto legno “Caudex” di recupero.  <p><p><p><p><p><p><p><p><p>Gioielli ECOS<p>    Per dar vita a prodotti che siano, allo stesso tempo, belli e virtuosi ECOS si avvale delle competenze di veri e propri esperti della lavorazioni dei materiali impiegati. La lavorazione delle parti in legno, infatti, è totalmente a cura del Distretto del Legno di Treviso e della zona pedemontana, mentre quella delle parti in argento e bronzo è affidata al distretto orafo e argentiero di Vicenza, nell’ottica di un “made in Italy” etico e di qualità. Anche per quanto riguarda i metalli, il brand ha individutato fornitori che rispettino rigorosamente le norme ambientali ed è attualmente impegnato in un progetto di ricerca finalizzato all’utilizzo di solo metallo fuso proveniente dal recupero di vecchi monili e sfridi produttivi, in modo da poter applicare ad ogni singola fase della creazione dei suoi accessori la propria filosofia di etica e sostenibilità.  <p> <p> <p> <p> <p> <p> <p> <p><p> <p> <p><p> <p>", "time": "2018-12-29T06:00:26+01:00", "type": "scienza"}
{"title": "“Io penso circolare” per migliorare il mondo: ecco i vincitori del concorso ", "url": "https://www.lastampa.it/2017/06/07/scienza/ambiente/io-penso-circolare/io-penso-circolare-per-migliorare-il-mondo-ecco-i-vincitori-del-concorso-AuzqR1R6TliX6OFbw6Sx3I/pagina.html", "review": "", "content": "<p> <p>C’è chi ha trovato un nuovo impiego per la carta di giornale e chi usa i rifiuti organici per ricavarci pellet. C’è chi punta a dare una seconda vita agli scarti della produzione del vino e chi a quelli della lavorazione della pietra. Alcuni vogliono ripulire le acque inquinate soltanto con la luce solare e altri sognano di far rinascere i paesi colpiti dal terremoto con impianti a biomassa. <p> <p>Sono le idee di startup e centri di ricerca che hanno partecipato e vinto il concorso promosso da La Stampa-TuttoGreen e Aquafil “Io penso circolare”, dedicato ai progetti che promuovono un’economia basata sul riuso e lontano dagli sprechi. <p> <p>Le premiazioni si sono svolte al Circolo della Stampa di Torino con il ministro dell’Ambiente, Gian Luca Galletti, il nostro direttore, Maurizio Molinari, il responsabile di TuttoGreen, Roberto Giovannini e Giulio Bonazzi, presidente e amministratore delegato di Aquafil. <p> <p>Qui sotto vi raccontiamo meglio in che cosa consistono le idee vincitrici. <p> <p><p> <p>Le startup  <p> <p> <p> <p>Primo classificato: Enerpaper, Torino <p> <p>La carta di giornale che ci ripara dal freddo e dal rumore<p> <p>La carta del giornale che stringete tra le mani potrebbe diventare un giorno un nuovo materiale isolante per proteggere le vostre case dal freddo e dal rumore. Non che questo non si faccia già, ma il processo produttivo inventato dalla Enerpaper, startup dell’I3P, l’Incubatore di idee del Politecnico di Torino, è diverso da quelli usati di solito. «Sì», conferma il portavoce del gruppo Davide Contu. «La carta che produciamo – racconta - è antimuffa e antifiamma. A realizzarla è la cartiera stessa, a cui forniamo i prodotti chimici per la trasformazione, prodotti che sono molto meno inquinanti rispetto a quelli tradizionali. Dopodiché, con una nostra macchina, la tritiamo e la soffiamo all’interno del muro attraverso un foro di tre centimetri. Tra i mattoni si viene, così, a creare un pannello isolante».<p> <p>Lo speciale prodotto, protetto da brevetto internazionale, consente di riparare gli ambienti domestici sia dal brusio sia dalla temperatura esterna, risparmiando, di conseguenza, sulla bolletta. I costi sono contenuti: «Per un appartamento di medie dimensioni è prevista una spesa di circa 1.500 euro, che per metà si possono recuperare grazie agli incentivi del governo», aggiungono da Enerpaper, nata soltanto un anno fa. Le prime applicazioni pratiche ci sono già state, tanto che il prodotto sta per anche arrivare sul mercato straniero.<p> <p><p> <p>  <p> <p> <p> <p> <p><p> <p> <p><p> <p>", "time": "2017-06-07T18:05:27+01:00", "type": "scienza"}
{"title": "Monini, la ricerca dell’olio perfetto ", "url": "https://www.lastampa.it/2019/01/02/scienza/monini-la-ricerca-dellolio-perfetto-MsLCaXUpS9BYvfQ6hVPh3J/pagina.html", "review": "", "content": "<p> <p>Il cambiamento climatico colpisce quest’anno una delle produzioni d’eccellenza dell’agricoltura italiana: l’olio extravergine d’oliva. Il 2018 sarà ricordato come una delle peggiori annate per il nettare verde. Lo ammette Zefferino Monini, che con la sorella Maria Flora guida la più grande azienda italiana del settore, una corazzata che produce 30 milioni di bottiglie l’anno solo nello stabilimento di Spoleto, fattura 160 milioni di euro (un terzo all’estero), possiede oliveti in Umbria, Toscana, Sicilia, Puglia, Basilicata e, all’estero, in Australia.<p> <p> <p> <p>“Le gelate tardive, in febbraio, e il clima tropicale tra maggio e luglio hanno compromesso quantità e qualità del frutto in quasi tutto il Paese. La mosca le cui larve si cibano di olive ha proliferato completando l’opera”, spiega Monini. Unica eccezione una super produzione di moraiolo in Umbria e Toscana, una delle poche cultivar che trae vantaggio dalle gelate tardive. Nonostante le avversità di una natura ormai alterata, il clima in casa Monini, nel pieno della stagione della raccolta e della spremitura, è sereno.<p> <p><p> <p>Zefferino ha le radici ben salde nella sua Umbria, ma è anche un imprenditore con una visione chiara: “Per essere competitivi nei mercati internazionali dobbiamo puntare sulla qualit à , superando però il nanismo italiano. Solo così l’agricoltura potr à  salvare il Paese”. Qualità non è solo una parola, ma nel pensiero e nell’azione di Monini si coniuga con un’attenzione estrema alla fase della coltivazione, con l’innovazione dei frantoi e con meticolose analisi dell’olio prima di essere imbottigliato.<p> <p> <p> <p>Dop, monocultivar e olio biologico prodotto all’interno di parchi nazionali (Pollino e Gargano) o in aree particolarmente vocate come il Belice in Sicilia, la Toscana, l’Umbria: sono i prodotti top dell’azienda di Spoleto. “Basta parlare di extravergine, non è sufficiente, dobbiamo valorizzare le cultivar, in Cile, Australia, Spagna, Grecia e naturalmente in Italia” spiega Marco Scanu, oleologo, consulente di Monini per la linea monocultivar. “La biodiversità italiana è eccezionale e va capita. Dobbiamo imparare a riconoscere gli oli come riconosciamo i vini. Frantoio, Coratina, Nocellara sono i nomi propri dell’olio del futuro, paragonabili al Sassicaia, uno tra i migliori vini al mondo”.<p> <p><p> <p>Ricerca e innovazione si concentrano nella fase della trasformazione in frantoio: per Scanu “la spremitura non è un processo solo meccanico, ma biochimico. Per ottenere un buon prodotto va scelta la tecnologia giusta, la frangitura, la velocità e il sistema di taglio dell’acido linoleico che serve a esaltare i profumi dell’olio. Durante questo processo enzimatico è fondamentale non perdere le componenti volatili”. Scegliere i tempi giusti, le temperature più adeguate prima e durante la trasformazione delle olive, macchinari adattabili alle diverse cultivar è fondamentale e fa la differenza, come dalle stesse uve una buona o cattiva vinificazione produce un vino ottimo o scadente. <p> <p> <p> <p>Se la ricerca dell’olio perfetto si fa in frantoio, per garantire la sicurezza e la salute dei consumatori ci vuole un vero e proprio laboratorio di analisi. Quello di Monini fa i test a ogni carico d’olio, prima che venga scaricato per l’imbottigliamento. Dopo un esame organolettico preventivo, che prevede ripetute analisi assaggio, i campioni vengono sottoposti a controlli biochimici rigorosi: 110 parametri - non esclusivamente quelli previsti dalla normativa - per verificare, per esempio, la presenza di tracce di pesticidi, erbicidi, plastiche, oli minerali, idrocarburi policiclici aromatici (provenienti dai fumi di caldaia), neonicotinoidi (i pesticidi che uccidono le api). L’investimento è continuo: quest’anno sono state acquistate nuove macchine per un valore di 380mila euro.<p> <p> <p> <p>Dalla produzione alla tavola, dunque. Tornando sul campo, però, c’è un altro motivo per considerare l’olivicoltura, a pieno titolo, amica dell’ambiente. Recenti studi scientifici hanno documentato gli effetti positivi dell’olivo per la salvaguardia della biodiversit à, il miglioramento del suolo e come barriera alla desertificazione. Specifiche pratiche agricole, inoltre, hanno la capacità di fissare la CO2 atmosferica nella biomassa e nel suolo. Il futuro dell’agricoltura italiana ed europea passa anche per questo antico albero dai frutti miracolosi che agronomi, agricoltori e produttori sono impegnati a salvare dall’abbandono e dagli attacchi di parassiti e climate change.<p> <p><p> <p> <p> <p> <p> <p><p> <p> <p><p> <p>", "time": "2019-01-02T05:00:00+01:00", "type": "scienza"}
{"title": " Studiomapp: la start-up italiana premiata dal Pentagono ", "url": "https://www.lastampa.it/2019/01/03/scienza/studiomapp-la-startup-italiana-premiata-dal-pentagono-Ys80uzqAQ6TliaBfV3PGyK/pagina.html", "review": "", "content": "<p> <p>I cambiamenti climatici hanno notevolmente aumentato le situazioni di emergenza estrema causate da alluvioni, uragani o altri eventi meteorologici dannosi e sempre più frequenti. Allo scopo di trovare soluzioni innovative da applicare alla sicurezza nazionale e alla gestione delle operazioni di soccorso in caso di disastri e di calamità, nel marzo 2018 l’organizzazione Defence Innovation Unit (DIU) del Dipartimento di Difesa degli USA, in collaborazione con la National Geospatial-Intelligence Agency (NGA), ha lanciato il concorso internazionale \"DIUx xView 2018 Detection Challenge\".<p> <p> <p> <p>Richiamando oltre 100 partecipanti da tutto il mondo e vedendo coinvolti soggetti eterogenei (dalle aziende, alle università fino ai singoli individui), il concorso ha permesso ai partecipanti di testare i loro algoritmi rispetto a un dataset di immagini satellitari, chiamato xView, che copre più di 1400 km quadrati di territorio da tutto il mondo.<p> <p> <p> <p>I partecipanti hanno dovuto applicare tecniche di computer vision e algoritmi di apprendimento automatico alle immagini aeree per dare una risposta efficace a un disastro naturale, attraverso un  processo di identificazione degli oggetti. Le 60 categorie di oggetti da identificare, come edifici danneggiati, parcheggi, mezzi di soccorso, tende e navi, sono stati definiti con specialisti di disastri e di pubblica sicurezza. La sfida si è concentrata sull’accelerare innovazioni e migliorare i processi in quattro aree della visione artificiale: 1. Riduzione della risoluzione minima di rilevamento; 2. Miglioramento dell'efficienza dell'apprendimento; 3. Scoperta di più classi di oggetti; 4. Miglioramento dell'individuazione delle classi a grana fine.<p> <p> <p> <p>I cinque vincitori del concorso sono stati annunciati lo scorso ottobre e oltre a ricevere un premio in denaro, a discrezione del Governo statunitense, potranno firmare un accordo con il Dipartimento di Difesa. Nella top five c’è anche Studiomapp, la start-up italiana nata nel 2015 con base a Ravenna e a Roma, la cui missione è promuovere nuove tecnologie per migliorare la qualità della vita attraverso l’uso di intelligenza artificiale.<p> <p> <p> <p>L’innovativa start-up si è aggiudicata il quarto posto per aver proposto un algoritmo che analizza le immagini satellitari attraverso l’uso di intelligenza artificiale e, grazie alla sua visione computerizzata, permette una più efficace assistenza nelle operazioni di soccorso in situazioni di emergenza.<p> <p> <p> <p>“Quando siamo venuti a conoscenza della sfida lanciata dal Pentagono” commenta Angela Corbari, cofondatrice e direttore operativo di Studiomapp “abbiamo subito deciso di metterci in gioco. Siamo specializzati in Location Intelligence, e le immagini satellitari sono una delle fonti dati principali che usiamo per reperire informazioni sul territorio e l’ambiente su scala mondiale. Dare un contributo per migliorare le risposte nei casi di disastri naturali, come terremoti ed alluvioni, è stato davvero stimolante”.<p> <p> <p> <p>“Sono stati raggiunti risultati incredibili con l’Intelligenza Artificiale applicata alla visione artificiale negli ultimi anni, ma l’analisi di immagini satellitari presenta complessità specifiche ancora non del tutto risolte e le soluzioni che funzionano bene in altri ambiti non riescono ad ottenere risultati altrettanto buoni. Abbiamo sviluppato un insieme di modelli avanzati di reti neurali che collaborando sono capaci di ottenere risultati generali molto promettenti” aggiunge Leonardo Alberto Dal Zovo, cofondatore e direttore tecnico di Studiomapp. “Questo premio” prosegue la mente dietro al successo “aggiunge un altro importante riconoscimento globale al nostro know-how nel settore geo-intelligence, già confermato da diversi partner e clienti”.<p> <p><p> <p>Studiomapp è infatti supportata da prestigiose istituzioni ed organizzazioni, fra cui l’Agenzia Spaziale Europea, l’Agenzia Spaziale Italiana, Lazio Innova, Climate-KIC, ASTER, il programma europeo Copernicus, CNA e il Comune di Ravenna, mentre per la parte tecnologica si avvale del supporto di Fiware, Microsoft e NVIDIA per l’uso dell’Intelligenza Artificiale con le GPU.<p> <p><p> <p> <p> <p> <p> <p><p> <p> <p><p> <p>", "time": "2019-01-03T05:00:00+01:00", "type": "scienza"}
{"title": "Calabria, ritorno a San Floro sulla via della seta", "url": "https://www.lastampa.it/2019/01/04/scienza/calabria-ritorno-a-san-floro-sulla-via-della-seta-KZiCQ65NJ8qiWZE5QCTBaN/premium.html", "review": "", "content": "<p> <p>Avevano lasciato San Floro (Calabria) in cerca di fortuna. E a San Floro hanno scelto di tornare. In testa un obbiettivo: far rinascere l’antica tradizione serica del posto. Ci sono riusciti. E adesso, in questo paesino di seicento abitanti sulla collina, a due passi da Catanzaro, arrivano da ogni parte del mondo. Loro sono Domenico Vivino, 31 anni, laureato in sociologia, e Miriam Pugliese, due anni più giovane. Lui ha sempre avuto il pallino dei bachi da seta, influenzato da papà e nonno. L... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "04 gennaio 2019", "type": "scienza"}
{"title": "In provincia di Cuneo le prime smart factories italiane", "url": "https://www.lastampa.it/2019/01/09/scienza/in-provincia-di-cuneo-le-prime-smart-factories-italiane-cOrz9mJSmQbfvaDUxrK5wK/premium.html", "review": "", "content": "<p> <p>Un impianto intelligente che sceglie, al posto del cervello umano, dove prendere energia. È a Ceresole d’Alba, in provincia di Cuneo, la prima smart factory italiana, esempio di eccellenza dell’Industry 4.0. Il futuro passa da un grosso cervellone che sceglie, per la Gai Spa, se utilizzare l’energia del fotovoltaico, i cogeneratori a metano in batteria o l’energia canonica. L’esigenza è nata perché in questa fabbrica a gestione famigliare, creata nel 1946 e con una storia affascinante alle ... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "09 gennaio 2019", "type": "scienza"}
{"title": "BNP PARIBAS, è la “Diversity & Inclusion Week ", "url": "https://www.lastampa.it/2018/10/18/scienza/bnp-paribas-la-diversity-inclusion-week-zYqJc6jEn7AGp8plP2YlxJ/pagina.html", "review": "", "content": "<p> <p>La “Diversity &amp; Inclusion Week” è il format ideato dal Gruppo BNP Paribas per diffondere sempre di più, a livello globale, i valori dell’inclusione nel rispetto delle diversità in ambito lavorativo e sociale.<p> <p><p> <p>BNL e le Società di BNP Paribas in Italia, per il terzo anno consecutivo, coinvolgono per una settimana - così come accade in molti dei paesi in cui il Gruppo opera - i propri collaboratori, le loro famiglie e i diversi stakeholder in una serie di appuntamenti e iniziative dove si parlerà il “linguaggio comune dell’integrazione”.<p> <p><p> <p>Ogni anno la partecipazione alla Diversity &amp; Inclusion Week è ampia e sempre in crescita, con migliaia di persone ospiti nelle diverse sedi di BNP Paribas nel mondo.<p> <p> <p> <p>Andrea Munari, Amministratore Delegato di BNL e Responsabile di BNP Paribas Italia, ha dichiarato: «in BNP Paribas diversità significa unicità! Nel nostro Gruppo, in cui lavorano oltre 198 mila persone in più di 70 paesi, si incontrano e si confrontano quotidianamente molteplici esperienze professionali e umane, creando un ambiente ricco e diversificato grazie alle peculiarità di ognuno. La Diversity &amp; Inclusion Week, che vede l’Italia protagonista insieme a tanti altri Paesi europei, serve a sensibilizzare tutti noi sul fatto che la vita è sempre più globale in un mondo aperto a continui cambiamenti, dove non ci possono essere barriere ma piuttosto ponti che ci aiutano a creare legami forti e di valore». <p> <p> <p> <p> <p> <p><p> <p> <p><p> <p>", "time": "2018-10-18T12:07:41+01:00", "type": "scienza"}
{"title": "Etichette di impronta ecologica, serve una direttiva Ue ", "url": "https://www.lastampa.it/2018/10/21/scienza/etichette-di-impronta-ecologica-serve-una-direttiva-ue-8eNNVNIIzrBcKyWKzimOKI/pagina.html", "review": "", "content": "<p> <p>Le etichette contenenti l’impronta ecologica di un prodotto (emissioni, acqua, ecc.) sono una vecchia (e intelligente) idea. L’idea è cercare di coinvolgere il consumatore nella transizione ecologica, attraverso la scelta di prodotti che impattano di meno sull’ambiente. Ma per ora non è stata una strada di grande successo. I supermercati Tesco, che erano stati pionieri nel 2007 nel lanciare l’etichetta ecologica su un paniere cresciuto fino a 500 prodotti, hanno deciso di mollare: troppo costoso fare le certificazioni, apparentemente tutto da dimostrare il gradimento del cliente. <p> <p><p> <p>Eppure altrove l’idea funziona, come dimostra il successo di Carbon Trust, l’azienda nata nel 2001 che si impegna in vari tipi di certificazioni ambientali, compresi alcune ecoetichette che misurano l’impronta ecologica, quella idrica, la neutralità in termini di carbonio. Carbon Trust lavora con Samsung, il produttore di aspirapolvere Dyson, la azienda farmaceutica GlaxoSmithKline, il produttore di birra Carlsberg, Pepsi Co., British Telecom e molti altri, per un totale di 25mila prodotti certificati.<p> <p><p> <p>Buono. Ma quello che manca è un salto di qualità: il passaggio da un’etichetta che viene richiesta da selezionati brand a un sistema generalizzato che fornisca al consumatore informazioni su tutti i prodotti di una determinata filiera. E in prospettiva su tutti. <p> <p>Un sogno? Così sembrerebbe, ma un modo ci sarebbe: una Direttiva europea che iniziasse dai prodotti più impattanti e anno dopo anno aumentasse l’obbligo di certificazione per altre categorie merceologiche. Senza una applicazione sistematica - la sola che consentirebbe al consumatore di scegliere - le etichette sull’impronta ecologica resteranno un esercizio di stile e poco più. Irrilevante per operare scelte significative sull’impatto delle attività antropiche.<p> <p><p> <p> <p> <p> <p> <p><p> <p> <p><p> <p>", "time": "2018-10-21T05:00:00+01:00", "type": "scienza"}
{"title": "Cosa butto nell’umido? ", "url": "https://www.lastampa.it/2018/10/23/scienza/cosa-butto-nellumido-xvp574cZaAwHR39JoOTP8O/pagina.html", "review": "", "content": "<p> <p>A finire nell’umido, per essere trasformati in compost, non sono più solo gli scarti di cucina, ma anche bicchieri e stoviglie, capsule e cialde del caff è , sacchi per la spesa, buste per il pane, per la frutta e per la verdura.<p> <p> <p> <p>E’ saltata la raccolta differenziata? Al contrario. Sono tutti oggetti che oggi vengono realizzati con polimeri compostabili, che vanno smaltiti con la frazione organica. Sono dunque recuperabili e riciclabili, e comportano una decisiva riduzione dell’impatto sull’ambiente.<p> <p><p> <p>Ma come riconoscerli e distinguerli dagli altri?<p> <p> <p> <p>Per agevolare i cittadini nello smaltimento di questa nuova tipologia di rifiuti Amsa, Assobioplastiche e Comieco hanno lanciato a Milano la campagna di comunicazione “Hai detto umido?” per scoprire e imparare a differenziare correttamente i nuovi polimeri.<p> <p><p> <p>Per riconoscere i prodotti basta verificare che siano certificati secondo lo standard europeo EN13432 e che riportino almeno uno dei seguenti simboli, accompagnato dalla scritta “compostabile”.<p> <p> <p> <p>“Attività come la campagna sui nuovi materiali compostabili mirano a migliorare ulteriormente la raccolta differenziata, uno degli obiettivi previsti dal piano strategico per la città di Amsa e Comune di Milano” – ha dichiarato Mauro de Cillis, Direttore Operativo di Amsa, società del Gruppo A2A –. Nel mese di agosto Milano ha raggiunto il 59,5 per cento di raccolta differenziata, confermandosi tra le metropoli più virtuose in Europa nella gestione del ciclo integrato dei rifiuti”.<p> <p><p> <p>Tra i materiali che possono finire nell’umido ci sono anche certe tipologie di contenitori in carta e cartone. “Se la confezione è pulita e ben svuotata va buttata nel bidone bianco”, precisa Carlo Montalbetti, Direttore Generale di Comieco, “ma se è sporca di cibo può essere buttata nell’umido e riciclata insieme al resto della frazione organica, così nulla va sprecato”.<p> <p> <p> <p>“Ringrazio Amsa per questa campagna, la prima pensata appositamente per i manufatti compostabili, che darà un importante contributo alla diffusione di comportamenti virtuosi in una città che anno dopo anno è stata in grado di conseguire risultati da primato nella raccolta differenziata dei rifiuti organici. E’ anche con le buone pratiche dei piccoli gesti quotidiani, come quello di una corretta raccolta dell’umido, che si preserva l’ambiente, migliorando così la qualit à  della vita delle persone”, ha commentato il presidente di Assobioplastiche Marco Versari. <p> <p> <p> <p>La campagna dedicata ai nuovi materiali compostabili verrà veicolata online e sul territorio attraverso l’Ufficio Mobile di Amsa, uno sportello itinerante presso cui è possibile richiedere informazioni, segnalare problematiche inerenti la raccolta, ricevere materiale informativo e prenotare il ritiro dei rifiuti ingombranti. <p> <p><p> <p>Il calendario delle tappe previste dall’Ufficio Mobile è consultabile sul sito di Amsa al link:  https://goo.gl/HMtkz9.<p> <p> <p> <p> <p> <p> <p> <p><p> <p> <p><p> <p>", "time": "2018-10-23T05:00:00+01:00", "type": "scienza"}
{"title": "Aperte le iscrizioni al Corso di giornalismo ambientale Laura Conti ", "url": "https://www.lastampa.it/2018/06/24/scienza/aperte-le-iscrizioni-al-corso-di-giornalismo-ambientale-laura-conti-Hr0WGeE8YwZPyzIPb7z1EJ/pagina.html", "review": "", "content": "<p> <p>Fino al 29 giugno è possibile iscriversi alla XVII edizione del  Corso EuroMediterraneo di giornalismo ambientale Laura Conti, organizzato da Legambiente in collaborazione con la Regione Basilicataed Editoriale La Nuova Ecologia e in partenariato con l’Istituto Nazionale di Geofisica e Vulcanologia. <p> <p> <p> <p>Il corso si terrà per il secondo anno in Basilicata, dal 17 settembre al 26 ottobre 2018 a  Villa Nitti a Maratea. È prevista la partecipazione di venti corsisti italiani e stranieri, provenienti da paesi del Mediterraneo che partecipano grazie a  20 borse di studio integrali . <p> <p>  <p> <p>Il programma di sei settimane prevede laboratori e workshop di una settimana in cui si producono servizi giornalistici sulle valenze naturali e sociali, le risorse e le opportunità di sviluppo dell’area. Verranno approfonditi gli aspetti scientifici, naturalistici e normativi, del giornalismo d’inchiesta e della comunicazione pubblica in 220 ore di lezione tra teoria e pratica. Verrà inoltre elaborato uno speciale che sarà pubblicato sul sito della Nuova Ecologia. Sono previste visite guidate e incontri per la degustazione di prodotti tipici del territorio lucano. Le lezioni si terranno a Maratea e a Matera, dal lunedì al venerdì, dalle 10,00 alle 13,00 e dalle 14,30 alle 17,30. Una volta finito il corso sarà possibile partecipare a stage presso testate giornalistiche, agenzie e uffici stampa.<p> <p><p> <p>Il corso è rivolto a giornalisti professionisti e pubblicisti ma è aperto anche a laureati o diplomati interessati a conoscenze di base e tecniche dell’informazione ambientale e della comunicazione pubblica. Ai giornalisti sarà offerta la possibilità di ottenere i crediti formativi richiesti dall'Ordine dei Giornalisti ai fini della formazione continua obbligatoria.<p> <p><p> <p>Nelle prime sedici edizioni il Laura Conti ha impegnato come 169 docenti giornalisti specializzati, esperti e professori universitari. L’iniziativa ha visto la partecipazione di 393 studenti selezionati in una rosa di oltre 3.750 domande di partecipazione. Al fine di facilitare l’accesso a studenti particolarmente meritevoli, La Nuova Ecologia dal 2001 ha assegnato 184 borse di studio fra integrali e parziali.<p> <p><p> <p>Il corso ormai è un punto di riferimento per la formazione dei giornalisti ambientali. Oltre la metà dei partecipanti una volta terminato il corso, ha avviato rapporti di lavoro: dall'assunzione in qualità di praticanti giornalisti alla collaborazione con varie testate, uffici stampa di associazioni, enti o imprese private.<p> <p><p> <p>Per questa edizione del corso sono previste lezioni e incontri con giornalisti specializzati e docenti universitari tra cui Tonia Cartolano, inviata di SkyTg24, Maurizio Melis di Radio 24, Toni Mira, capo redattore di Avvenire, Rosy Battaglia, giornalista e blogger, Giuseppe Barbiero, docente di Ecologia e Bioscienze presso l'Università della Val D'Aosta, Alexei Sorokin, ingegnere ed esperto di efficienza energetica e fonti rinnovabili e il magistrato Luca Ramacci, consigliere di Cassazione.<p> <p><p> <p>Le adesioni, corredate di curriculum e lettera motivazionale, dovranno pervenire entro il 29 giugno presso la Segreteria del Corso Laura Conti, via e-mail a  corsolauraconti@legambiente.it o all’indirizzo: via Salaria 403, 00199 Roma.<p> <p>Per ulteriori dettagli è possibile consultare il sito:   www.corsolauraconti.it <p> <p><p> <p> <p> <p> <p> <p><p> <p> <p><p> <p>", "time": "2018-06-24T02:00:00+01:00", "type": "scienza"}
{"title": "Parte Mosaico Verde: 300.000 nuovi alberi per fermare il cambiamento climatico ", "url": "https://www.lastampa.it/2018/07/02/scienza/parte-mosaico-verde-nuovi-alberi-per-fermare-il-cambiamento-climatico-qN4kWkgkTSmXeOpJOIlUWL/pagina.html", "review": "", "content": "<p> <p>Piantare 300.000 nuovi alberi e tutelare 30.000 ettari di boschi esistenti nei prossimi tre anni. Un obiettivo ambizioso quello della campagna nazionale Mosaico Verde, promossa da AzzeroCO2 e Legambiente, ma d’altra parte gli scenari elaborati dal Ministero dell’Ambiente per il Piano Nazionale di Adattamento ai Cambiamenti Climatici fanno paura: l’Italia nei prossimi anni subirà un aumento di giornate, da 8 a 20, con temperature superiori ai 30°, oltre al calo delle precipitazioni associato all’aumento degli eventi estremi. <p> <p> <p> <p>Con questo quadro allarmante è chiaro che occorrono piani seri e concreti di adattamento climatico, con strategie in grado di prevenire i rischi del futuro, e Mosaico Verde vuole essere la strategia giusta per accogliere una sfida di cui il nostro paese deve farsi carico. <p> <p><p> <p>Per farlo c’è bisogno che pubblico e privato lavorino insieme, e infatti la campagna nasce proprio con l’intento di facilitare l’incontro tra le necessità degli enti locali e degli enti parco di recuperare aree verdi abbandonate o degradate e la volontà delle aziende di investire risorse nella creazione o tutela di boschi permanenti come misura di Responsabilità Sociale d’Impresa. <p> <p> <p> <p><p><p><p><p><p> <p>L’unione di pubblico e privato per la tutela del bene comune è uno strumento attraverso il quale realizzare progetti concreti sul territorio: «Grazie alla piattaforma che consente di visualizzare le aree disponibili – dichiara Alessandro Vezzil, coordinatore della campagna – le aziende che hanno fatto della sostenibilità la loro occasione di crescita possono investire in progetti». <p> <p><p> <p>Progetti che restituiscono valore alle comunità locali e alla collettività. «Inoltre – continua Vezzil – gli enti locali che aderiscono non solo ottengono un contributo importante per riqualificare le aree dismesse, ma vengono accompagnati in un percorso di adattamento ai cambiamenti climatici che comprende la redazione di uno studio strategico per l’integrazione delle reti ecologiche urbane e extraurbane di proprietà all’interno di un piano che consenta di ridurre la vulnerabilità locale ai rischi del cambiamento climatico». <p> <p><p> <p>Mosaico Verde è patrocinata, tra gli altri, dal Ministero dell’Ambiente, dall’Università di Padova, dall’Ambasciata Britannica, dal Comune di Milano e dal Ministero delle Politiche Agricole, Alimentari e Forestali. <p> <p> <p> <p> <p> <p> <p> <p><p> <p> <p><p> <p>", "time": "2018-07-02T02:00:00+01:00", "type": "scienza"}
{"title": "Dal 14 al 21 ottobre torna la Settimana del Pianeta Terra, il Festival delle Geoscienze ", "url": "https://www.lastampa.it/2018/07/09/scienza/dal-al-ottobre-torna-la-settimana-del-pianeta-terra-il-festival-delle-geoscienze-oeOUBy952EYHwAmMWzyThO/pagina.html", "review": "", "content": "<p> <p>Ripercorrere le tracce delle orme fossili umane fra le più antiche al mondo nel Casertano, vestire i panni dei pionieri nella corsa all'oro in Valle d'Aosta, toccare con mano i segni lasciati dai terremoti nel cuore della Capitale, scoprire i misteri dei fondali del Lago d'Iseo grazie ad una telecamera comandata da un subacqueo. Sono tante le avventure da vivere con i geoeventi proposti dalla “Settimana del Pianeta Terra”, il Festival delle Geoscienze in programma dal 14 al 21 ottobre che con il patrocinio di Ispra , l’Istituto Superiore per la Protezione e la Ricerca Ambientale - offrirà a tutti la possibilità di conoscere da vicino il patrimonio naturalistico italiano.  <p> <p>  <p> <p>Escursioni guidate su montagne e ghiacciai, alla scoperta di isole e paesaggi marini, trekking sui vulcani, intorno a grandi laghi o lungo il corso dei fiumi; ma anche laboratori didattici e sperimentali dedicati alla ricerca scientifica per adulti e bambini, incontri con i ricercatori nei musei, conferenze e workshop, senza tralasciare momenti più conviviali come degustazioni di prodotti tipici e passeggiate nei centri storici: così nella sua sesta edizione la Settimana del Pianeta Terra sarà ricca di eventi per diffondere la cultura del rispetto dell’ambiente e della cura del territorio. L'obiettivo del festival è quello di evidenziare, infatti, il ruolo strategico delle geoscienze nella prevenzione dei rischi naturali e nella salvaguardia dell’ambiente, raccontando l’appassionante mondo della ricerca scientifica. <p> <p> <p> <p>In questo momento dell’anno è ancora possibile essere inseriti nel programma del Festival: fino al 15 luglio enti di ricerca, enti locali, associazioni, università o scuole possono aderire alla Settimana del Pianeta Terra proponendo, senza limiti di creatività e fantasia, un loro Geoevento finalizzato a promuovere la conoscenza, il rispetto e l’amore per il patrimonio naturale e geologico del nostro Paese. Particolarmente apprezzati, nell’ambito dell’Anno europeo del Patrimonio culturale 2018  , gli eventi che metteranno in evidenza il legame tra natura e paesaggio come parte integrante del patrimonio culturale. (Iscrizioni sul sito   www.settimanaterra.org/organizza-geoevento).<p> <p><p> <p><p><p><p><p><p> <p>  “La Settimana del Pianeta Terra vede aumentare ogni anno la partecipazione di cittadini, studenti, associazioni geo-naturalistiche, università, enti parco, musei e istituzioni - commenta Silvio Seno, Professore ordinario di Geologia strutturale presso l’Università degli Studi di Pavia e co-responsabile del Festival –. L'obiettivo è quello di diffondere il più possibile la consapevolezza delle possibilità che la scienza ci offre per migliorare la qualità della vita. Tutto ciò si può raggiungere facendo crescere il dialogo tra scienziati e politici, perseguendo un cambiamento culturale di lungo periodo. Per questo auspichiamo che sempre più realtà aderiscano alla nostra iniziativa”. <p> <p> <p> <p>“Con questo progetto - che lo scorso anno ha visto oltre 80.000 partecipanti - abbiamo l'obiettivo di mostrare il ruolo strategico delle Geoscienze in vari ambiti: ambiente, energia, clima, salute, risorse e rischi naturali, erosione delle coste, geomateriali, salvaguardia e valorizzazione del patrimonio culturale e monumentale - sottolinea Rodolfo Coccioni, Professore ordinario di Paleontologia all’Università di Urbino e co-responsabile della Settimana del Pianeta Terra –. Questa consapevolezza è utile per sviluppare un turismo rispettoso degli ecosistemi naturali e per ridurre la vulnerabilità del territorio ai pericoli naturali, quali terremoti, frane, alluvioni\".<p> <p>  <p> <p><p><p><p><p><p> <p>Lo scorso anno il Festival si è chiuso con un totale di 486 appuntamenti in 172 localit à  italiane. Oltre 600 i ricercatori e divulgatori scientifici hanno animato i Geoeventi e sono stati oltre 300 gli enti partecipanti: 126 associazioni scientifiche e culturali, 77 Comuni, 30 Musei, 32 Università, 3 Enti di ricerca, 3 Osservatori scientifici, 27 Parchi e Riserve, 14 Istituti di istruzione secondaria superiore, 6 Soprintendenze Archeologiche, 11 Fondazioni, 4 Ordini professionali, 1 ONG, 4 Regioni, 2 Comunità e Unioni montane e 2 Arpa.<p> <p> <p> <p>Per informazioni:  www.settimanaterra.org <p> <p> <p> <p> <p> <p><p> <p> <p><p> <p>", "time": "2018-07-09T19:21:42+01:00", "type": "scienza"}
{"title": "Il cielo sopra Pechino è tornato azzurro ", "url": "https://www.lastampa.it/2018/03/27/scienza/il-cielo-sopra-pechino-tornato-azzurro-31Zx566fWlQR1tutET3ZpN/pagina.html", "review": "", "content": "<p> <p>Il cielo sopra Pechino è tornato blu. È il primo Inverno che capita di riuscire a guardare oltre quell’impenetrabile coltre di smog che era diventata l’immagine più efficace delle contraddizioni ambientali dello sviluppo economico cinese. Questo risultato non è affatto banale, ed è il segno più evidente del cambiamento del ruolo dell’ambiente nelle priorità politiche e nella visione dello sviluppo impresso dal Presidente cinese Xi Jinping, di cui tanto si parla in questi giorni sui giornali per la modifica alla costituzione che elimina ogni limite per il suo mandato. La tutela della bellezza e del patrimonio naturalistico nazionale e la lotta contro l’inquinamento sono infatti due degli assi strategici della visione di prosperità per il futuro della Cina, che si trova al centro del tredicesimo piano quinquennale che punta a tenere assieme sviluppo economico e riduzione delle diseguaglianze in quanto fattori decisivi per garantire il consenso tra la popolazione. <p> <p><p> <p>Il cambiamento nelle politiche ambientali a Pechino lo si può raccontare attraverso tanti esempi concreti. In pochi anni sono state sostituite tre milioni di cucine a carbone, con più efficienti apparecchi a gas, e si sono chiuse fabbriche e centrali che non rispettavano i limiti di legge. E qui sta l’altro pilastro del cambiamento impresso da Xi Jinping, perché nulla di tutto questo sarebbe stato possibile senza una radicale lotta contro la corruzione. Girando per la città si incontrano i cantieri delle nuove metropolitane in costruzione e centinaia di migliaia di bici condivise - il sistema free flow per cui le puoi prendere e lasciare dove vuoi e le paghi con lo smartphone -, che sono solo alcuni dei tasselli di una strategia che punta a ridurre il peso di un traffico spaventoso per il numero di automobili in circolazione portate dal nuovo benessere. <p> <p><p> <p>Ma sono le fonti rinnovabili l’indicatore più impressionante di quanto sta avvenendo in campo ambientale. Perché in pochi anni la Cina è passata dall’essere la fabbrica dei pannelli solari che venivano installati in Germania e Italia, a diventare il primo Paese al Mondo per installazioni. Nel 2017 oltre metà degli investimenti nelle rinnovabili nel mondo sono avvenuti in Cina, per un totale di 132 miliardi di dollari mobilitati. Nel solare sono stati installati negli ultimi due anni più Gigawatt di quanti non ve ne siano in tutta Europa. Ma l’aspetto più impressionante è che la corsa non si sta fermando, perché ancora più ambiziosi sono gli obiettivi fissati dal Governo e sono state introdotte nuove politiche per spingere l’eolico a terra e in mare, il solare e le altre rinnovabili in una corsa che punta a ridurre i costi degli interventi e a limitare il peso del carbone. Per far capire la dimensione di queste sfide in un Paese più grande come superficie degli Stati Uniti d’America, sono in corso di realizzazione cantieri per costruire nuovi elettrodotti lunghi 3mila chilometri per portare l’elettricità prodotta dai grandi parchi eolici nelle regioni prossime alla Mongolia verso le arre costiere più industrializzate, utilizzando soluzioni che per dimensione e complessità nessuno ha mai progettato o immaginato prima. Per tornare a una dimensione più familiare, nei prossimi anni State Grid of China, la società dello Stato che gestisce le reti energetiche, sostituirà oltre 500milioni di contatori elettrici in modo da avere, in ogni casa e attività produttiva, moderni smart meter per garantire una gestione sempre più efficiente e sicura dell’energia. <p> <p><p> <p>Sono queste scelte che fanno capire quanto l’impegno che la Cina ha messo nella ratifica dell’Accordo di Parigi sul Clima sia tutto tranne che un bluff. Le fonti rinnovabili e lo sviluppo di moderni reti energetiche, integrati con sistemi di accumulo dell’energia, sono una scelta strategica per la Cina sia in termini di politica ambientale che industriale, e risultano molto utili nell’accompagnare la strategia delle imprese cinesi nel Mondo. A partire dai progetti strategici, come la Belt and Road initiative – la strategia di sviluppo e cooperazione tra I Paesi dell’Eurasia lanciata nel 2013 da Xi Jinping, che prevede la realizzazione di nuovi corridoi infrastrutturali -, ma anche nelle partnership economiche sempre più forti tra imprese cinesi e di altri Paesi, in particolare dell’Africa. Noi in Italia già conosciamo questa strategia, perché State Grid of China controlla una quota delle azioni di Terna, ossia la società che gestisce le reti di trasmissione dell’energia in Italia. Ma più interessante, o preoccupante, è che la società dello Stato cinese possiede quote analoghe della rete portoghese, greca e sta in questi giorni terminando l’acquisizione di una analoga quota della società che gestisce la rete tedesca, 50Hertz. Qualcuno comincia a lanciare allarmi rispetto al protagonismo cinese e ai rischi rispetto ad asset fondamentali in termini non solo economici, ma di sicurezza dei Paesi. Ma per ora una seria riflessione non si è aperta e manca in Europa la comprensione di quanto il cambiamento in corso in Cina produrrà riflessi sulla nostra economia. <p> <p><p> <p>Un esempio è la mobilità elettrica, dove sta avvenendo in tutto il Mondo un’accelerazione incredibile. Ma mentre tutti guardano alla California e alle bellissime automobili prodotte dalla Tesla, è in Cina che i numeri di questa rivoluzione potrebbero risultare ben più interessanti. Sia nel campo delle automobili, dove è protagonista la Volvo oramai di proprietà cinese, che in forma ancora più originale in quella che è la micro mobilità elettrica. A Shanghai e Pechino in poco meno di tre anni sono scomparsi moto e motorini a benzina, ossia quelli che conosciamo nelle città italiane, sostituiti da una moltitudine di mezzi elettrici. Sono a due, tre o quattro ruote e il numero di veicoli in circolazione è stimato vicino ai due milioni nelle più grandi città cinesi. L’aspetto più affascinante di questa rivoluzione lo vedi nella sua dimensione popolare. Perché sono usati da chi va a lavorare, da chi trasporta merci, da signore e signori di ogni età. E siccome la ricarica dei mezzi avviene con semplici spine ognuno si organizza come meglio crede. Tra qualche tempo beneficeremo anche noi di questa trasformazione della mobilità privata in versione low cost che sta producendo una riduzione dei prezzi dei motorini e delle batterie senza precedenti. Forse a quel punto ci renderemo conto che una riflessione su quanto sta avvenendo in Cina è quanto mai interessante, anche per ragioni politiche. <p> <p><p> <p>Mettendo in fila i cambiamenti nella società e nell’economia cinese è infatti evidente come sia sempre più forte e radicata una visione dello sviluppo che ha compreso l’importanza della questione ambientale, sia in termini di tutela delle risorse che come fattore di innovazione. Al contempo però il principale motore di questi processi fino ad oggi è stato il Governo, attraverso un forte dirigismo delle politiche e un controllo attentissimo per evitare ogni forma di protesta a livello locale nei confronti delle condizioni di inquinamento e per chiudere ogni spazio di dibattito o ruolo della società civile. È davvero un paradosso, ma in questo momento la più credibile speranza che la crescita della temperatura del Pianeta si fermi entro i due gradi, come previsto dall’accordo di Parigi, viene da quanto sta avvenendo in Cina. Perché di sicuro non si potrà contare sull’America di Trump ma nemmeno più di tanto sulla timidezza dell’Europa. La risposta a queste contraddizioni non è semplice, ma oggi va al cuore delle sfide che hanno di fronte le democrazie.<p> <p><p> <p>* Vicepresidente nazionale Legambiente <p> <p><p> <p> <p> <p> <p> <p><p> <p> <p><p> <p>", "time": "2018-03-27T00:00:00+01:00", "type": "scienza"}
{"title": "Più efficienza energetica, bollette più leggere ", "url": "https://www.lastampa.it/2018/04/04/scienza/pi-efficienza-energetica-bollette-pi-leggere-VrucvY7fKjqHXdnKHlMZxN/pagina.html", "review": "", "content": "<p> <p>AGSM Energia ritiene che la miglior offerta per la fornitura di luce e gas a cui un cliente possa aderire è quella del risparmio energetico. Un kWh o un metro cubo non consumato porta infatti i seguenti benefici:<p> <p><p> <p>-il risparmio economico si applica sia sulla materia prima, sia alle componenti di trasporto, oneri e imposte (diversamente dagli sconti in tariffa che si applicano solamente sulla materia prima)<p> <p><p> <p>-evita la produzione di CO2<p> <p><p> <p>-incentiva significativamente la conversione del parco produttivo da combustibile a rinnovabile<p> <p><p> <p>C’è da considerare, inoltre, che la riduzione della domanda energetica contribuisce al contenimento dei prezzi di mercato.<p> <p>Sulla rete si possono trovare innumerevoli consigli su come ridurre i consumi efficientando gli impianti e modificando le abitudini di consumo nel quotidiano. Anche AGSM sostiene periodicamente campagne informative volte alla sensibilizzazione sul tema dell’efficienza energetica con indicazioni semplici ed efficaci per abbattere consumi, costi e inquinamento.<p> <p><p> <p>Un aspetto su cui abbiamo posto particolare attenzione è quello del coinvolgimento e della consapevolezza del cliente su quanto consuma con la possibilità di riscontrare in tempi brevi gli effetti delle azioni di risparmio adottate. Siamo convinti che le buone pratiche debbano essere rinforzate da un feedback immediato che il cliente deve ricevere in maniera semplice.<p> <p><p> <p>Vanno in questa direzione gli strumenti che AGSM Energia ha nel tempo messo a disposizione dei clienti per avere sotto controllo il prelievo di gas ed energia elettrica.<p> <p><p> <p>Siamo stati tra i primi operatori a mettere a disposizione una app per smartphone – che si chiama CountBox – che consente di monitorare i consumi ed avere immediato riscontro delle azioni messe in atto con una serie di statistiche e l’autolettura dei contatori sia del gas che dell’energia. Siamo consapevoli che non è sempre semplice rilevare le letture dalle rotelline del contatore pertanto abbiamo previsto un controllo realtime del valore inserito dal cliente con lo storico dei suoi consumi e se questo risulta fuori range il cliente può scattare una foto al misuratore per non correre il rischio di errati inserimenti.<p> <p><p> <p>Un altro strumento che sta riscuotendo notevole interesse è il grafico consumi (vedi screenshot di seguito) all’interno dell’area riservata clienti che consente di mettere a confronto i consumi mensili tra un anno e l’altro. Grazie all’analisi esemplificata dei consumi è perciò possibile quantificare l’impatto di azioni di efficienza energetica adottate.<p> <p><p> <p><p><p><p><p><p> <p><p> <p>MANCATI PAGAMENTI E MOROSITÀ <p> <p>Il tema della morosità e dei relativi processi di sospensione è in molti casi legato alla questione precedente, cioè della mancanza di possibilità da parte del cliente di avere sotto controllo i consumi effettivi delle proprie utenze. Ciò nelle famiglie penalizza la pianificazione del bilancio domestico e in alcuni casi si arriva a non aver sufficienti disponibilità finanziarie per pagare la bolletta. Dobbiamo tener presente che i prelievi di luce e gas vengono contabilizzati ogni 2 mesi. Ciò significa che se un cliente imposta per errore il termostato a 20 gradi anche di notte nel mese di gennaio, l’effetto in bolletta lo vedrà solo a marzo o aprile; in queste condizioni è molto difficile per una persona qualunque trovarne il nesso di causa effetto tra consumo elevato e costo sostenuto.<p> <p><p> <p>Crediamo che un sistema di pagamento prepagato consenta alle famiglie di pianificare i consumi del mese in base anche alle proprie disponibilità economiche oltre che essere uno strumento efficace per il contrasto dello spreco energetico.<p> <p><p> <p>Se ci pensiamo, il sistema attuale di contabilizzazione e fatturazione dei consumi è ancora basato sui modelli tecnologici e organizzativi del ‘900 in cui c’era un operatore che faceva le letture nelle case e tali letture venivano inserite manualmente su primordiali computer mainframe. Oggi i nostri figli sono abituati a fare la ricarica del cellulare ed amministrarsi i Gigabite dell’abbonamento telefonico per tutto il mese stando attenti a non sprecarli. La tecnologia ora ci consente di utilizzare metodologie simili anche nel settore energetico e sarebbe utile che anche a livello regolativo si pensasse ad una rapida applicazione.<p> <p><p> <p>* Responsabile Marketing di AGSM Energia <p> <p> <p> <p> <p> <p><p> <p> <p><p> <p>", "time": "2018-04-04T06:00:00+01:00", "type": "scienza"}
{"title": "Cari bambini, dite “Ciao ciao Petrolio” ", "url": "https://www.lastampa.it/2018/03/30/scienza/cari-bambini-ciao-ciao-petrolio-RMsYjRHFLK1EV5deyYtQ2I/pagina.html", "review": "", "content": "<p> <p>Il petrolio, si sa, è una risorsa non rinnovabile. Ma da dove viene? Come si produce? E se dovesse finire? “Ciao ciao petrolio” (Edizioni Corraini, 16 euro) è l’ultimo libro illustrato di Harriet Russell, e presenta la questione del risparmio energetico e delle fonti rinnovabili al pubblico dei bambini. <p> <p><p> <p>Dalla raccolta differenziata all’isolamento termico, dal riciclo alla riduzione dell’inquinamento; la Russell ci racconta che non è vero che non si può cambiare il mondo, perché ognuno nel suo piccolo può fare la differenza. Un modo per parlare anche ai più piccoli di sostenibilità e delle problematiche ambientali di oggi, in maniera semplice e ironica, per crescere generazioni più consapevoli che abbiano a cuore il destino di questo pianeta. <p> <p><p> <p><p><p><p><p><p> <p><p> <p>Ciao ciao petrolio è uscito per la prima volta come inserto della pubblicazione Sorry, out of gas – volume che accompagnava l’omonima mostra dedicata alla crisi petrolifera del 1973 e ospitata nel 2008 al CCA di Montreal. <p> <p><p> <p>Harriet Russell ha studiato alla Glasgow School of Art e alla Central Saint Martins a Londra. Collabora con case editrici e quotidiani come Penguin, The Guardian, Independent on Sunday, Random House, Phaidon e molte altre. Vive e lavora a Londra. <p> <p><p> <p> <p> <p> <p> <p><p> <p> <p><p> <p>", "time": "2018-03-30T00:00:00+01:00", "type": "scienza"}
{"title": "Squalene, lo squalo ti fa bella", "url": "https://www.lastampa.it/2018/09/28/scienza/squalene-lo-squalo-ti-fa-bella-HHTBf5zrZ86zGwTXr0fk8O/pagina.html", "review": "", "content": "<p> <p>Sarà per come siamo abituati a vederlo nelle produzioni hollywoodiane, oppure sarà per la sua dentatura imponente e l’andatura minacciosa, ma lo squalo è una creatura che da sempre suscita timore se non addirittura terrore. Le conseguenze di una sua aggressione possono essere davvero agghiaccianti ma, consultando le reali statistiche degli attacchi portati da questi grandi pesci all’uomo, ci si può facilmente rendere conto di come il pericolo che comportano per gli esseri umani è davvero minimo. Specialmente se paragonato a quello che l’uomo rappresenta per loro. Ogni anno, infatti, ci sono molti più squali uccisi dall’uomo che persone aggredite da questi pesci dai denti aguzzi che, non a caso, sono animali in via di estinzione. Se poi si pensa che alcune di queste creature perdono la vita per farci apparire più belli, ci si rende conto di quanto sia importante correre ai ripari. Tra le motivazioni che spingono l’uomo a cacciare questo grande predatore marino c’è, infatti, l’estrazione dello squalene, una sostanza utilizzata per la produzione di cosmetici come creme solari, lozioni e prodotti per il make up tra cui fondotinta e rossetti.  <p><p><p><p><p><p><p><p>   Questa sostanza, che di fatto è un olio estratto dal fegato dello squalo, è un idrocarburo dalle proprietà emollienti ed antiossidanti. Una sostanza presente anche nel sebo umano attraverso il quale esercita un’azione protettiva e lubrificante dell’epidermide. Per questo motivo si presenta come un componente particolarmente apprezzato nell’ambito dell’industria cosmetica. Negli INCI viene classificato come “squalene” o “squalano” nel caso venga utilizzata la versione satura ottenuta mediante idrogenazione. Ciò che rende ancor più sconvolgente lo scempio di queste creature dei mari è il fatto che lo squalene (così chiamato perchè individuato per la prima volta negli squali) si trova, in realtà, in natura anche in una serie di prodotti vegetali come l’olio extra vergine di oliva, l’olio di germe di grano, l’olio di amaranto, l’olio di argan o l’olio di girasole, da cui si estrae per distillazione molecolare. Solo che il loro utilizzo è del 30% più costoso rispetto a quello dello squalene di origine animale.  <p><p><p><p><p><p><p><p>   C’è da dire che sono diversi anni che le grandi aziende dell’industria cosmetica dichirano di aver abbandonato lo squalene di origine animale in favore di quello vegetale e di aver, al contempo, intensificato i controlli sulla filiera produttiva. Nonostante ciò, ogni anno continuano a morire ancora tantissimi squali in nome della bellezza. Delle 60 specie che vengono uccise per estrarne lo squalene, ben 26 sono considerate in via di estinzione. Questo succede perchè i controlli, soprattutto in alcune parti del mondo, sono ancora molto blandi e vi sono, dunque, molti produttori, specialmente tra i più piccoli, che ancora ricorrono al più economico squalene estratto dal fegato degli squali. Attraverso l’INCI, purtroppo, non è semplice individuare i cosmetici che contengono la sostanza di origine vegetale rispetto a quelli che, invece, contengono ancora quella di origine animale. Ma rivolgendosi a prodotti certificati e controllati si può fornire il proprio contributo alla salvaguardia di una specie, sì spaventosa, ma seriamente in pericolo a causa dell’uomo.     <p><p> <p> <p> <p> <p> <p> <p> <p><p> <p> <p><p> <p>", "time": "2018-09-28T07:30:10+01:00", "type": "scienza"}
{"title": "Caro ministro Costa, ecco una cosa semplice da fare subito: togliere l’amianto sulla testa degli italiani ", "url": "https://www.lastampa.it/2018/06/28/scienza/caro-ministro-costa-ecco-una-cosa-semplice-da-fare-subito-togliere-lamianto-sulla-testa-degli-italiani-GhfSuvGTRUqHnkpquM8SXL/pagina.html", "review": "", "content": "<p> <p>Le questioni ambientali aperte sono molte e spero che anche in questa Legislatura, come nella passata, si possano approvare provvedimenti importanti. Tra le priorità su cui lavorare ci sono la lotta ai mutamenti climatici e al consumo di suolo, una nuova fiscalità basata su criteri ambientali che aiuti a spingere in direzione di un modello di sviluppo più equo e sostenibile, la promozione dell’autoproduzione energetica da fonti pulite, il contrasto dell’inquinamento e del dissesto idrogeologico. Questioni sulle quali ho già depositato diverse proposte di legge. Ci sono però delle urgenze che richiedono e possono avere risposte più rapide di un iter legislativo. Si possono fare subito cose semplici, ma importanti.<p> <p><p> <p>Prendiamo il caso dell’amianto, nonostante sia stato messo al bando 26 anni fa continua a fare vittime innocenti nel Paese. Solo lo scorso anno ha causato la morte di 6mila persone. Un killer silenzioso contro il quale non possiamo più aspettare, ma è necessario agire ora. Tanto più vista la pesante eredità lasciataci dal passato: 40 milioni di tonnellate da bonificare e circa 1 milione di siti contaminati, sia edifici privati che pubblici (dati Osservatorio Nazionale Amianto). Un tema al quale il ministro Costa è sensibile, che si potrebbe affrontare ripristinando l’extra-incentivo per chi bonifica tetti e sostituisce le coperture con impianti fotovoltaici.<p> <p><p> <p>La misura più efficace mai messa in campo per la bonifica delle coperture in amianto, grazie alla quale sono stati bonificati oltre 20 milioni di metri quadri di coperture in meno di due anni, realizzando centrali fotovoltaiche diffuse per più di 2.000 MW di potenza. Per contro la soppressione improvvisa di questo incentivo nel 2012 ha causato un sostanziale blocco delle bonifiche.<p> <p><p> <p>La via più diretta per il suo ripristino sarebbe inserirlo, per tutte le taglie di impianti fotovoltaici, nel decreto di incentivazione delle fonti rinnovabili elettriche per il 2018-2020 in fase di concertazione. È quanto chiede la petizione #BastaAmianto lanciata da Annalista Corrado (Green Italia e Possibile) su Change.org. Un appello sottoscritto da oltre 54 mila italiani, che io stessa ho firmato e che vanta tra i primi firmatari personalità di spicco dell’ambientalismo e della politica italiana il presidente di Legambiente Stefano Ciafani, Pippo Civati (Possibile), il vicepresidente del Kyoto Club Francesco Ferrante, l’On. Luca Pastorino (LeU), il presidente del coordinamento Free Giovanni Battista Zorzoli. Un appello che speriamo il Ministro voglia raccogliere.<p> <p> <p> <p>Oltre al vantaggio ambientale, ripristinare l’extra-incentivo per la sostituzione delle coperture contenenti amianto con impianti fotovoltaici ridurrebbe i costi sanitari a carico della collettività e attiverebbe filiere economiche innovative e di qualità. Dall’edilizia all’industria fotovoltaica, passando per gli installatori di pannelli e addetti alla bonifica. Rilanciando questi settori nel segno della sostenibilità, della rigenerazione, dell’innovazione, della qualità.<p> <p><p> <p>* ecologista, già presidente di Legambiente, deputata di LeU <p> <p> <p> <p> <p> <p> <p> <p><p> <p> <p><p> <p>", "time": "2018-06-28T16:59:19+01:00", "type": "scienza"}
{"title": "Ecomafia, un malaffare da miliardi ", "url": "https://www.lastampa.it/2018/07/09/scienza/ecomafia-un-malaffare-da-miliardi-MgsvXJvL1I26WlJKqiqAeK/pagina.html", "review": "", "content": "<p> <p>C’è un settore in Italia che non conosce crisi, non è la moda, né il design e non mi riferisco nemmeno a comparti dalle performance ragguardevoli come la meccanica o l’agroalimentare, ma all’ecomafia. Un malaffare che dal solo traffico illegale di rifiuti speciali ricava oltre 3 miliardi l’anno, ma che tra ciclo illegale del cemento, agromafie, archeomafie e traffico di animali esotici sfonda ampiamente la soglia delle due cifre. <p> <p>  <p> <p>Forse basterebbero questi numeri per convincersi della necessità di istituire anche in questa Legislatura la “Commissione bicamerale di inchiesta sulle attività illecite connesse al ciclo dei rifiuti e su illeciti ambientali ad esse correlati”, come mirano a fare sia una mia proposta di legge, che quelle analoghe dei deputati Braga e Vignaroli attualmente all’esame della Camera. <p> <p>L’illegalità in campo ambientale e le ecomafie sono la causa principale dei disastri ambientali e sanitari che sfregiano l’Italia. Possono essere battute da un’alleanza tra istituzioni, società civile, buona politica ed economia pulita di cui deve far parte anche la cosiddetta Commissione Ecomafie. La Commissione parlamentare di inchiesta è infatti uno strumento importante per accrescere il contrasto agli eco-criminali nel nostro Paese ed è utile anche per fare luce sui troppi roghi in impianti di gestione e stoccaggio dei rifiuti. <p> <p> <p> <p>Nella sua relazione di fine XVII Legislatura, l’ultima Commissione Ecomafie certificava fino a dicembre 2017 ben 261 casi di incendi di impianti di trattamento e di stoccaggio dei rifiuti negli ultimi tre anni, di cui il 47,5% al Nord. Episodi che si stanno ripetendo con immutata intensità anche nell’anno in corso, siamo ormai arrivati a quota 300 roghi, e che denunciano non singoli casi ma un fenomeno di dimensioni preoccupanti e diffuso su tutto il territorio nazionale. <p> <p> <p> <p>Questi roghi, che non puzzano solo di bruciato, compromettono il corretto ciclo dei rifiuti – riduzione, raccolta differenziata, riuso e riciclo.Emettono a rischio la salute di cittadini e ambiente perché liberano diossina. Sarebbe importante avere uno strumento in più per contribuire a fare chiarezza su cause e responsabilità di questi fenomeni e contrastare gli echi criminali.<p> <p> <p> <p>Tra i compiti previsti per la Commissione di inchiesta ci sono quelli di verificare: l'attuazione delle normative in materia di gestione dei rifiuti pericolosi, eventuali comportamenti illeciti da parte della pubblica amministrazione, le modalità di gestione dei servizi di smaltimento da parte degli Enti locali. Previste anche accertamenti su eventuali illeciti relativi ai siti inquinati e alle bonifiche e sulla corretta gestione dei rifiuti radioattivi. Sono comprese tra i compiti della Commissione di inchiesta anche le indagini su  illeciti e interessi delle ecomafie, sui loro traffici internazionali . <p> <p>Mai abbassare la guardia contro il crimine organizzato nel settore ambientale.<p> <p> <p> <p> * ecologista, già presidente di Legambiente, deputata di LeU<p> <p> <p> <p> <p> <p> <p> <p><p> <p> <p><p> <p>", "time": "2018-07-09T18:55:03+01:00", "type": "scienza"}
{"title": "Camminare e meditare con i “Cammini di Pace” ", "url": "https://www.lastampa.it/2018/10/03/scienza/camminare-e-meditare-con-i-cammini-di-pace-keQMtijmRXFeblFohgIIUK/pagina.html", "review": "", "content": "<p> <p>Ogni autunno è un nuovo inizio: si riprendono i buoni propositi, le nuove intenzioni e si ricomincia con le sane abitudini... una corretta alimentazione, un nuovo sport o un nuovo interesse, nel tentativo di non ripetere gli stessi errori dello scorso anno e migliorarsi.<p> <p> <p> <p>Per ricominciare al meglio, ma anche per fermarsi durante l'anno e ritrovare sé stessi, la Compagnia dei cammini - associazione di turismo responsabile - propone \"Cammini di Pace\", una linea di itinerari dedicati ai viaggiatori che vogliono percorrere non solo i sentieri del mondo ma anche quelli dell’anima.<p> <p> <p> <p><p><p><p><p><p> <p><p> <p>Camminare con gli altri, praticando il silenzio nelle foreste toscane impregnate di sacralità, immergersi nella natura selvaggia e incontaminata della Sardegna, ritrovare dentro di sé l’armonia e la forza degli elementi naturali sulle rive del Delta del Po, rinfrescarsi lungo le coste dell’isola di Creta, culla di una civiltà antichissima, dalla forte simbologia magica: i Cammini di Pace sono viaggi in cui il camminare diventa lo strumento privilegiato di incontro con la Natura, con sé stessi e con gli altri. Grazie agli spunti di riflessione e le pratiche di meditazione proposte dalla guida e con il sostegno del gruppo, si apriranno al viaggiatore nuove possibilità nel campo dell’attenzione, della consapevolezza, della condivisione.<p> <p> <p> <p><p><p><p><p><p> <p><p> <p>I Cammini di Pace sono tutti diversi, ognuno con il suo approccio specifico e una sua guida esperta che condurrà alla conoscenza di pratiche differenti: da quelle zen e sciamaniche alla meditazione, all’ ecopsicologia, al deep walking, tutte con l’obiettivo comune di fare tesoro della lentezza, del silenzio, dell’osservazione, dell’incontro, della curiosità, del non giudizio, dell’ascolto, dell’accoglienza dell’altro in un percorso nuovo di conoscenza.<p> <p> <p> <p><p><p><p><p><p> <p><p> <p>“Camminare è sempre stato un mezzo importante per conoscere e per conoscersi – dichiara Luca Gianotti coordinatore della Compagnia dei Cammini – chi si mette in cammino, anche inconsapevolmente, si mette in relazione con il terreno esterno, con il proprio corpo e la mente, con la parte poetica e spirituale di cui l’esistenza umana è avvolta. E' per questo che consigliamo i Cammini Pace per vivere il camminare come un momento per ritrovare la lentezza\".<p> <p> <p> <p><p><p><p><p><p> <p> <p> <p>Dall’11 al 14 Ottobre, è in programma un cammino sulle rive del  Delta del Po, da Comacchio a Ravenna, un viaggio di bassa difficoltà all’insegna delle semplici e antiche pratiche dell’ecopsicologia, la disciplina che si propone di riconnettere l’uomo con la madre Terra. Seguendo un’immaginaria ruota degli elementi naturali, tradizione presente nelle culture di molti popoli compresi Etruschi e Celti che in queste terre soggiornarono, ogni giorno sarà dedicato alla scoperta di come acqua, aria, terra e fuoco siano paradigmi del nostro mondo interiore.<p> <p> <p> <p><p><p><p><p><p> <p> <p> <p>Dal 12 al 21 ottobre, si andrà alla scoperta di Creta, l’isola delle capre, delle gole e degli dèi  attraverso la pratica del Deep Walking che prevede camminata meditative e consapevoli, proposte dalla guida seguendo le tradizioni del buddismo zen e dello sciamanesimo tolteco. L'itinerario si snoderà tra il mare ed i villaggi dell’entroterra, attraversando le gole di Aradena, di Samaria e quelle di Agia Irini, visitando chiesette bizantine come quella di Agios Pavlos e passando per le rovine di Lissos fino a Paleohora. Oltre al trekking, ci sarà tempo per godere della bellezza della spiaggia e si visiterà la bellissima cittadina arabo-veneziana di Chania. Il tutto assaggiando i tipici piatti del luogo – tzaziki, insalate greche e yogurt con miele - conoscendo e scoprendo le varietà di endemismi dell’isola – i fiori e le capre selvatiche che assomigliano a camosci – nonché i simboli di una civiltà tanto antica quanto unica.<p> <p> <p> <p>I viaggi di “Cammini di Pace” su:  www.camminidipace.it <p> <p><p> <p><p> <p><p><p><p><p><p> <p><p> <p> <p> <p> <p> <p><p> <p> <p><p> <p>", "time": "2018-10-03T03:00:00+01:00", "type": "scienza"}
{"title": "Una vittoria per il paesaggio sardo ", "url": "https://www.lastampa.it/2018/08/27/scienza/una-vittoria-per-il-paesaggio-sardo-glUFsPdoaRieACuCtIi22H/pagina.html", "review": "", "content": "<p> <p>Carloforte si trova sull’isola di San Pietro dove un quinto del territorio è di demanio civico. Parliamo di poco meno di 900 ettari, un terzo dei quali sono stati illegittimamente occupati da privati. Una parte più piccola ancora, ma comunque significativa, è stata già addirittura edificata. <p> <p><p> <p>I primi recuperi di terreni pubblici in mano ai privati hanno coinciso con la recente emanazione da parte di Argea Sardegna (l’agenzia per la gestione e l'erogazione degli aiuti in agricoltura) di ben 45 provvedimenti di accertamento per altrettanti demani civici. Un risultato positivo cui ha contribuito la campagna per la tutela delle terre collettive della Sardegna che il Gruppo d’Intervento Giuridico onlus ha avviato da anni per recuperare terreni civici occupati da privati e società immobiliari. <p> <p><p> <p><p><p><p><p><p> <p> <p> <p>Dopo diverse azioni legali, petizioni popolari, iniziative di sensibilizzazione e un incontro diretto con il presidente della Regione Francesco Pigliaru, nel 2017 è stata emanata una legge regionale che consente la razionalizzazione delle terre collettive e un lento inizio delle operazioni di conclusione degli accertamenti dei demani civici. Il patrimonio civico in Sardegna è enorme e interessa tra i 400 e i 500 mila ettari di coste, boschi, pascoli, terreni agricoli, ovvero circa un sesto dell’isola.<p> <p><p> <p>“Ora però la Corte costituzionale, su ricorso del Governo, ha deciso che le operazioni di razionalizzazione dei demani civici si possono fare solo in sede di pianificazione paesaggistica, congiuntamente fra Stato e Regione”, segnala Stefano Deliperi, presidente del Gruppo d’Intervento Giuridico onlus. “Una notevole complicazione e un allungamento delle procedure che non giova alla salvaguardia di questo immenso patrimonio ambientale delle terre collettive”.<p> <p><p> <p><p><p><p><p><p> <p> <p> <p>5 MILIONI DI ETTARI IN TUTTA ITALIA <p> <p>Una condizione che non riguarda solamente la Sardegna, ma tutta l’Italia. Secondo gli studi sulla proprietà collettiva condotti dall’archivio Scialoja-Bolla, parliamo di 5 milioni di ettari in tutta la Penisola. Tante di queste aree sono già occupate abusivamente (difatti c’è chi stima che se si contassero davvero tutte le aree illegittimamente intestate ai privati gli ettari diventerebbero 10 milioni) e per riportarle sotto la proprietà collettiva si è fatto spesso ricorso ai tribunali. Il Gruppo d’Intervento Giuridico onlus, la cui mission è proprio quella di sostenere le cause ambientali dei comitati in tutta Italia, si è occupato di molti casi del genere: ad esempio nel territorio umbro di Castelluccio di Norcia, famoso per la “fiorita”, si è arrivati – previo esposto - al sequestro di alcuni terreni pubblici che un’associazione locale aveva adibito a parcheggio per turisti. <p> <p><p> <p><p><p><p><p><p> <p><p> <p>“Ma attenzione” specifica Deliperi “l’uso civico è un diritto collettivo che differisce dalla proprietà pubblica. “Infatti, se riconosciuto, l’uso civico non dà diritto a un comune di sdemanializzare un terreno per poi venderlo a privati”. Parla chiaro caso la sentenza che riguarda un ampio terreno nel comune di Canale Monterano, provincia di Roma. Qui un comitato cittadino – anch’esso coadiuvato dal Gruppo d’Intervento Giuridico Onlus – ha fermato una concessione a privati da parte dell’amministrazione comunale, appellandosi proprio all’uso civico del suddetto terreno, che ricade in una riserva naturale e che invece di essere svenduto per fare cassa potrebbe divenire meta di turismo culturale e naturalistico. “È questo il senso di difendere l’uso civico di un terreno” conclude Deliperi. Diritto, che in questo caso, è stato riconosciuto.<p> <p><p> <p><p><p><p><p><p> <p><p> <p> <p> <p> <p> <p><p> <p> <p><p> <p>", "time": "2018-08-27T10:16:49+01:00", "type": "scienza"}
{"title": "IIT, dove nascono i materiali intelligenti del futuro ", "url": "https://www.lastampa.it/2018/08/30/scienza/iit-dove-nascono-i-materiali-intelligenti-del-futuro-0sRN6L7yIlEEgUpsNzhZ9O/pagina.html", "review": "", "content": "<p> <p>La chiave del futuro sono i materiali intelligenti ed ecologici. Ne è convinto Guglielmo Lanzani, Coordinatore del CNST (Center for Nano Science and Technology) dell’Istituto Italiano di Tecnologia (IIT) di Milano. Da anni questa eccellenza italiana - con sede centrale a Genova e 11 centri di ricerca sparsi lungo lo Stivale - lavora immaginando come sar à  il Mondo tra 15 o 20 anni; siamo d’altronde nel pieno di un lento ma inesorabile percorso di riconversione industriale nel quale, evidenzia il fisico, l’innovazione tecnologica giocherà sempre più un ruolo di primo piano.<p> <p> <p> <p>L’industria del futuro dovr à  prevedere l’introduzione di nuovi materiali, economici e a basso impatto ambientale. A che punto siamo di questo processo di riconversione? <p> <p>“I materiali di domani saranno “intelligenti”, in grado di svolgere più di una funzione e di prendere il posto di congegni e dispositivi. Se in passato cercavamo in natura i materiali con le caratteristiche che ci occorrevano, dal secolo scorso abbiamo iniziato a fabbricare, attraverso la chimica, nuovi materiali con proprietà pensate a tavolino. Questo percorso di ingegnerizzazione è arrivato oggi al culmine con la nanotecnologia, una forma di ingegneria che, lavorando su dimensioni diecimila volte più sottili di un capello, permette di costruire nuovi materiali con propriet à  desiderate. Tuttavia il percorso di riconversione industriale sarà lungo, anche se già oggi esistono soluzioni che non arrivano sul mercato per il costo inferiore dei concorrenti realizzati con materiali inquinanti o destinati ad esaurirsi: da questo punto di vista, le leggi e la coscienza dei consumatori giocheranno un ruolo importante”.<p> <p> <p> <p>  <p> <p> <p> <p> <p><p> <p> <p><p> <p>", "time": "2018-08-30T03:00:00+01:00", "type": "scienza"}
{"title": "Nei boschi dove nascono le case di legno Rubner ", "url": "https://www.lastampa.it/2018/09/04/scienza/nei-boschi-dove-nascono-le-case-di-legno-rubner-wIGA4UKiWxIilRGWwNkbGI/pagina.html", "review": "", "content": "<p> <p>L’odore del legno ovunque. Tra i masi di Weissen Bach, Ritzail, Bolzano. A 1800-1900 metri dove le conifere boreali, l’abete rosso e il larice, fanno da padroni incontrastati sulle valli nebbiose anche d’estate, dopo gli scroscianti acquazzoni che creano vapori letterari. Alcuni alberi si fondono dal tronco, a gruppi di tre, quattro, per difendersi dal vento, ancorarsi meglio al terreno scivoloso, qui ai limiti dell’esistenza. Se sali più in alto trovi solo roccia grigia e muschi. <p> <p><p> <p>Quaggiù invece, sul limitare tra i due mondi, il profumo dei grandi tronchi si spande leggero, gli stessi abeti sottili, che le linci provenienti dalla Slovacchia, dalla Polonia, l’Ungheria trovano sul loro cammino, fantasmi del bosco, giovani esemplari per lo più, che cercano nuovi territori di caccia. Non sapendo che anche i lupi stanno ripopolando le valli: «I branchi stanno tornando», racconta Claudio Girardi, guardia forestale di Vipiteno, il sigillo sul martello a forma di quadrifoglio, decide quali alberi vadano abbattuti e quali no. Nella sola zona del Brennero, sono 65.000 gli ettari di foreste. <p> <p><p> <p>La legge Serperi del ’23 stabilisce i limiti di taglio in base al criterio della difesa idrogeologica. Dal 1700 tutto si basa sul concetto di “durevolezza” coniato dall’imprenditore tedesco Hans Karl von Carlovitz che nel suo Trattato di Silvicoltura poneva come limite al taglio, e alla rimuneratività, proprio il criterio del Tempo. Sovrano assoluto, grande scultore. Col tempo i boschi si ricreano, l’humus che agisce sul soprasuolo e i terreni che divengono fertili per la nuova vita, nuove piante. Tronchi anneriti che diventano nidi per uccelli, topi, materia organica per i funghi che impastano, muffe dalle quali tutto riparte. Nulla si crea nulla si distrugge, Lavoisier. La durevolezza continua Girardi: «Qui da noi in Alto Adige i boschi sono antropizzati, tagliamo affinché ci sia un rinnovo automatico, dopo aver fatto i rilievi dendrometrici (che stabiliscono l’età degli alberi ndr), la foresta è un organismo e qui abbiamo lo stesso clima della Scandinavia, la stessa fauna persino: galli cedroni, pernici bianche, il francolino». Specie rare, che sui rami nidificano, tra i monti e il legno che in 30 anni, se non venisse curato, ricoprirebbe tutto.<p> <p><p> <p>  <p> <p> <p> <p> <p><p> <p> <p><p> <p>", "time": "2018-09-04T06:00:00+01:00", "type": "scienza"}
{"title": "Ursus Ladinicus: l’orso erbivoro delle caverne ", "url": "https://www.lastampa.it/2018/10/20/scienza/ursus-ladinicus-lorso-erbivoro-delle-caverne-XIiWyLwaLiOeEathLlsTkO/pagina.html", "review": "", "content": "<p> <p>Nello straordinario paesaggio montano delle Dolomiti, 50 mila anni fa prima dell'ultima glaciazione, convivevano orsi e leoni, sebbene non proprio in pace. Orsi diversi da quelli contemporanei, molto più grandi, esemplari di una delle tante varietà che in passato popolavano quasi l’intero emisfero Nord della Terra, dalla tundra artica sino alle zone subtropicali.<p> <p>  A San Cassiano, in Alta Badia, il museo intitolato all'Ursus Ladinicus racconta una scoperta unica: nel settembre 1987, durante un'escursione, un alpinista notò per caso l'imbocco di una grotta ai piedi della Cima delle Conturines, a 2800 metri di altezza.   Benché dalla valle, oggi, la si scorga a occhio nudo sul fianco della montagna, in passato non era mai stata notata, forse perché chiusa dai ghiacci. <p> <p><p> <p><p><p><p><p><p> <p>  Dentro, dopo una breve salita, la \"sala dei crani\", uno spazio pieno di ossa di leoni e di orsi delle caverne risalenti a 50 mila anni fa. Una sessantina di scheletri in tutto tra cui gli scienziati dell'università di Vienna sono riusciti a identificare una nuova specie di orso preistorico, l'Ursus Ladinicus appunto, chiamato così in onore al territorio delle valli ladine. <p> <p>  Un po' più piccolo dell'enorme e contemporaneo Ursus Ingressus, che poteva arrivare fino ai 1500 chili, era comunque un bestione di 1200 kg per oltre 2,5 metri di altezza che però, malgrado i canini inquietanti, era del tutto erbivoro e prediligeva erba, foglie molto tenere e fiori. Infatti d'inverno, non potendo nutrirsi, cadeva in un letargo molto più profondo di quello degli orsi contemporanei: i battiti cardiaci rallentavano, la temperatura corporea scendeva di diversi gradi e l'animale poteva passare tutta la stagione fredda senza mangiare.  <p> <p><p><p><p><p><p> <p>Si tratta della prima e per ora unica traccia che dimostra la presenza dell'orso delle caverne nell'intera zona dolomitica e del ritrovamento alla quota più alta mai registrata.   All'epoca, nel periodo preglaciale, le Dolomiti quindi dovevano avere un clima molto più  mite - oggi gli alberi arrivano al massimo fino al limite dei 1900 metri - e una vegetazione fitta e lussureggiante adatta alla dieta degli orsi, che abitavano l'intera zona e usavano la grotta per i letargo e per il parto: tra i ritrovamenti, infatti, ci sono molte ossa di cuccioli.<p> <p>  La storia e gli ambienti, ricostruiti, della grotta (quella vera si può visitare su appuntamento, ogni giovedì, con una guida del parco di Fanes-Senes-Braies) sono il cuore del museo, nato come sede distaccata del Museum Ladin Ciastel de Tor di San Martino. <p> <p>  Uno spazio su due piani progettato da Rainer Verbitz, l'architetto austriaco che ha collaborato con Renzo Piano all Centre Pompidou di Parigi. ricco di installazioni video e multimediali, dove spicca la ricostruzione di uno scheletro intero dell'orso fossile. <p> <p><p> <p><p><p><p><p><p> <p><p> <p>Dall'allevamento dei piccoli orsi, alle abitudini, fino alla loro misteriosa morte, il percorso segue la storia degli antichi abitanti della grotta delle Conturines e presenta i loro nemici: l'uomo di Neanderthal, di cui però non ci sono tracce nella caverna, e i leoni che insidiavano soprattutto i cuccioli e gli esemplari anziani, ma sfidavano anche gli adulti in combattimenti all'ultimo sangue.   <p> <p>Ma la nuova sfida per indagare sul passato delle Dolomiti arriva da un'altra straordinaria cavit à sotterranea che si apre nella zona e che si sta esplorando con mille difficoltà dal 1994, l'abisso del Cenote,  tra il Piz Conturines e Cima Lavarella. A 2940 metri di quota, sul fondo di un lago prosciugato, tra roccia e ghiaccio, si apre un pozzo verticale, che in un dedalo di voragini e cadute d'acqua porta, 285 metri più in basso, a una sala sotterranea che rappresenta il più vasto ambiente mai esplorato nelle Dolomiti, con una lunghezza di circa 120 metri per 40 in media di larghezza. Le correnti di aria gelida che percorrono il pozzo e la grotta fanno suppore agli speleologi che da lì si arrivi ad altri vani ancora più profondi, forse connessi con cavità e fratture alla base delle pareti esterne. Dove l'accumulo del ghiaccio e la struttura rocciosa potrebbero fornire nuove informazioni sul clima del passato e sull'evoluzione della catena montuosa. <p> <p><p> <p> <p> <p> <p> <p><p> <p> <p><p> <p>", "time": "2018-10-20T06:00:00+01:00", "type": "scienza"}
{"title": "Lungo il Tevere sconosciuto alla scoperta del Drizzagno e della sua biodiversità/Le foto ", "url": "https://www.lastampa.it/2018/10/23/scienza/lungo-il-tevere-sconosciuto-alla-scoperta-del-drizzagno-e-della-sua-biodiversitle-foto-8DDMEKW7vAwQWutJmOKWKO/pagina.html", "review": "", "content": "<p> <p>C’erano canoe, bici e gambe. Era un sabato mattina e almeno un centinaio di persone, famiglie con bambini, giovani e meno giovani hanno scoperto con i geologi dell’Ispra il Tevere raddrizzato: in canoa, in bici e a piedi. «Il Drizzagno e l’ansa morta di Spinaceto lungo il Tevere: caratteri geologici e naturalisti ed ecosistemi fluviali a confronto» per la Settimana del Pianeta Terra    è stata la scoperta di una Roma sconosciuta anche e soprattutto ai romani. «Delle persone che hanno partecipato a quella giornata lungo le sponde del Tevere solo due o tre conoscevano la storia di quel tratto». Marco Pantaloni, geologo dell’Ispra, si occupa di territorio ha la passione della divulgazione «perché i nostri nonni sapevano a cosa serviva una collina o il fiume, noi abbiamo perso quella conoscenza e quella curiosità». Con Roberto Crosti, sempre Ispra ma naturalista ha ideato e tracciato un percorso di «natura urbana». <p> <p><p> <p>Un natura romana sconosciuta <p> <p>«È un’escursione per chi vuole conoscere posti incredibili per la natura e sotto casa» sorride Marco Panataloni, soddisfatto di aver fatto partecipi increduli romani all’immersione in  una natura che si insinua e resiste in quartieri che vengono definiti degradati «certe volte è difficile far capire che sotto casa hanno un tesoro, hanno un parco. Si aspettano un ingresso come al centro commerciale, e invece la natura li circonda nonostante tutto». L’obiettivo dell’escursione era il focus sul territorio, sugli aspetti geologico-ambientali, sfruttando le conseguenze della realizzazione di un’opera del 1940, che ha trasformato una parte del percorso del Tevere: il meandro di Spinaceto, l’ansa che adesso non è asciutta ma è diventata una serie di acquitrini paradisi di biodiversità. «L’uomo ha congelato una situazione naturale - spiega ancora Pantaloni - da quel 12 agosto 1940 tutto è rimasto come era. Dall’alto è bellissimo e nella vecchia ansa del Tevere adesso c’è vita nuova uccelli stanziali e migratori, la vegetazione resiste e sembra di non essere così vicini a Roma». <p> <p><p> <p>  <p> <p> <p> <p> <p><p> <p> <p><p> <p>", "time": "2018-10-23T11:14:45+01:00", "type": "scienza"}
{"title": "Roma, l’immondizia si porta al mercato", "url": "https://www.lastampa.it/2018/10/23/scienza/roma-limmondizia-si-porta-al-mercato-21cmf6SldKLJza6EgqRvFO/premium.html", "review": "", "content": "<p> <p>Federica per sei anni ha venduto intimo. Poi, causa crisi, è stata costretta a chiudere il suo banco al mercato romano di Testaccio. Oggi le brillano gli occhi. Il suo box, il numero 26, riapre. È diventato uno dei quattro punti di “ Nonsonorifiuti”, la prima rete urbana per la compravendita delle cosiddette materie prime recuperabili: plastiche, vetro, ferro, rame, olio esausto, carta. E’ stata sua madre, Rita, a parlarle di questo progetto pensato da Silvia Cavaniglia, da 13 anni nel sett... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "23 ottobre 2018", "type": "scienza"}
{"title": "Borghi d’Italia, una sfida di resilienza ", "url": "https://www.lastampa.it/2018/10/26/scienza/borghi-ditalia-una-sfida-di-resilienza-svVyF0gp7SgfIX1Zj8qYGI/pagina.html", "review": "", "content": "<p> <p>Dall’idea di sperimentare il banano di montagna in Valle Trompia, oggi nota per la produzione di armi da fuoco, agli interventi giornalieri dei \"maggiordomi rurali\" a favore di anziani e famiglie isolate in Valle Staffora, fino all’esperienza di un gruppo di persone disabili che gestiscono l’unico bar del paese di Lavenone nell’Oltrepò Pavese: sta crescendo, lungo l’Appennino e le Prealpi, il numero di borghi che non si rassegnano allo spopolamento, all’impoverimento e conquistano una nuova identità. <p> <p> <p> <p><p><p><p><p><p> <p>Alla Biennale di Architettura di Venezia, durante la giornata di studio promossa da Fondazione Cariplo “Buone pratiche per i Borghi, un patrimonio da preservare e riattivare”, si sono ripercorse le principali tappe e le difficoltà del processo di rinascita economica e culturale di determinate aree interne della Lombardia a rischio isolamento e declino.<p> <p> <p> <p>“Nessun territorio è condannato: ci sono solo territori senza progetto - spiega Fabio Renzi, Fondazione Symbola – anche se è evidente che siamo ancora nello schema della legge Fanfani del 1952, in cui ogni singolo comune pretendeva la propria scuola”. Finora, grazie alla Strategia Nazionale per le Aree Interne, sono state selezionate 72 aree di intervento, come ricorda Filippo Tantillo, coordinatore scientifico del team di supporto al Comitato Tecnico Aree Interne, ma “nonostante gli investimenti, non abbiamo arrestato lo spopolamento perché non c’è ancora, come recita l’articolo 3 della Costituzione, una condizione di uguaglianza nei servizi rispetto alle città, ad esempio nei tempi di attesa di un’ambulanza, per il turnover degli insegnanti. Abbiamo riaperto scuole che, fra tre anni, non avranno studenti”.<p> <p> <p> <p><p><p><p><p><p> <p>Ma le aree interne potrebbero essere anche dei veri e propri laboratori in cui ripensare il concetto stesso di “patrimonio culturale”, non più sistema chiuso, da tramandare tale e quale alle generazioni future: è il caso di Rebecco, antico, minuscolo borgo dell’alta Valtrompia che, grazie al programma AttivAree della Fondazione Cariplo, diventerà un “Centro di valorizzazione e sviluppo della cultura rurale”, costruito secondo i principi della bioedilizia. <p> <p> <p> <p>“Questa valle era famosa per l’industria siderurgica e la meccanica di precisione: una volta finita questa vocazione, abbiamo trovato una nuova strada partendo proprio dall’agricoltura, marginale su queste terre - racconta Fabrizio Veronesi, Comunità montana Valle Trompia. Il primo fondamentale passo è il restauro dei locali della fattoria in stato di abbandono, che completeremo entro la prossima primavera, poi ci sarà un gestore e, attraverso la progettazione partecipata, abbiamo coinvolto già otto aziende agricole locali”.<p> <p><p><p><p><p><p> <p> <p> <p>L’aula didattica della Rebecco Farm, come è stata ribattezzata, sarà “in mattoni di canapa e cellulosa di legno”, ma innanzitutto è stato necessario – come spiega Barbara Scala, Università di Brescia, responsabile del restauro conservativo dello storico complesso rurale di Rebecco - “formare le maestranze: non ci sono più i vecchi muratori, si è persa l’abitudine costruttiva”. <p> <p><p> <p>“Rebecco può diventare il connettore delle realtà agricole locali”, ci confida Matteo Turrini, agricoltore di 24 anni. “Ho studiato da grafico, ma poi ho capito che il mio reale desiderio era portare avanti l’azienda familiare di lamponi, frutti di bosco e meli”. <p> <p> <p> <p><p><p><p><p><p> <p>Attrarre perciò nuovi cittadini e opportunità, ricostruire i centri storici non come location di “Truman Show” - cioè non basta la messa in sicurezza e la ricostruzione dei luoghi ma è indispensabile il rilancio di tutte le attività locali - sono le principali sfide dei nostri borghi, ancora troppo poco resilienti. Tuttavia non dimentichiamo che c’è bisogno di supportare anche chi, nonostante tutto, ha deciso di restare in quei posti, come gli anziani. <p> <p> <p> <p>A Lavenone in Valle Sabbia, ad esempio, c’ha pensato un gruppo di persone con disabilità diverse, guidati dalla cooperativa Cogess. “Abbiamo preso in gestione il bar nel 2014 con lo stupore di tutti i 555 abitanti. Oggi quel bar, oltre ad essere un’opportunità concreta di inclusione per persone con fragilità, è diventato il punto di riferimento di tutta la comunità. A fine mese inaugureremo anche un ostello”,racconta Alessandra Bruscolini di Cogess. <p> <p> <p> <p><p><p><p><p><p> <p>“La tenuta nel tempo di tutti questi progetti è la reale questione, la vera scommessa”, spiega Elena Jachia, direttore Area Ambiente Fondazione Cariplo e responsabile del Programma AttivAree. “Sono stati stanziati 10 milioni di euro in tre anni su due territori lombardi, l’Oltrepò pavese e le valli bresciane Trompia e Sabbia. Ora siamo nella fase realizzativa, da completarsi entro dicembre 2019. È stata una call aperta, senza ricette prestabilite: si tratta di programmi intersettoriali perché la soluzione per rigenerare le aree interne non si raggiunge lavorando per compartimenti stagni”.<p> <p>In Italia esistono oggi 5.627 comuni con meno di 5mila abitanti: un numero che rappresenta quasi il 70% del novero complessivo dei comuni italiani, con un totale di circa 10 milioni di abitanti, ed è soprattutto prova dell’importanza di essere piccoli, di essere realtà al confine geografico e anche culturale del nostro Paese. <p> <p><p> <p><p><p><p><p><p> <p><p> <p> <p> <p> <p> <p><p> <p> <p><p> <p>", "time": "2018-10-26T05:00:00+01:00", "type": "scienza"}
{"title": "Tre riserve italiane (una in Piemonte) proclamate “biosfera Unesco” ", "url": "https://www.lastampa.it/2018/10/30/scienza/tre-riserve-italiane-sono-state-proclamate-riserve-biosfera-unesco-Sw6XmRuEZXQyqIMTva55hM/pagina.html", "review": "", "content": "<p> <p>Tre riserve italiane sono state proclamate riserve biosfera Unesco dalla trentesima sessione del MAB-ICC (il Consiglio del Programma internazionale uomo e biosfera dell’Unesco), in corso a Palembang, in Indonesia: Ticino Val Grande Verbano; Valle Camonica-Alto Sebino; Monte Peglia. <p> <p><p> <p>Il Ticino Val Grande Verbano è un ampliamento della riserva Valle del Ticino: una superficie di oltre 300 mila ettari di territorio, con 217 Comuni della Lombardia e del Piemonte. La Valle Camonica-Alto Sebino coinvolge 45 Comuni lombardi, per una superficie totale di oltre 130 mila ettari. Il Monte Peglia include 4 Comuni della Provincia di Terni, in Umbria, con una superficie di oltre 40 mila ettari. Salgono così a 18 le riserve italiane riconosciute dall’Unesco nell’ambito del programma Mab.<p> <p><p> <p>CHE COS’È UNA BIOSFERA  <p> <p>«Riserva della biosfera» è una qualifica internazionale assegnata dall’Unesco le riserve della biosfera sono zone di ecosistemi sulla terra, lungo il mare o addirittura marine in cui chi gestisce il territorio - spesso enti Parco o Comuni - hanno unito la conservazione dell’ecosistema e la sua biodiversità con l’utilizzo sostenibile delle risorse naturali, a volte sviluppando il turismo sostenibile. Per avere la «certificazione» Unesco si deve fare nelle biosfere attività di ricerca, controllo, educazione e formazione, tutte iniziative nell’Agenda 21, la Convenzione sulla Diversità Biologica ed altri accordi internazionali. <p> <p>Fuori dalla targa Unesco e per esperti naturalisti la biosfera è in biologia: l’insieme delle zone della Terra in cui le condizioni ambientali permettono lo sviluppo della vita. <p> <p><p> <p>IL MINISTRO DELL’AMBIENTE <p> <p>«Un riconoscimento internazionale importante per il nostro Paese – commenta il ministro dell’Ambiente Sergio Costa -. Le aree protette rappresentano il capitale naturale su cui investire, sia in termini sociali, sia in termini di ricerca sia, per quanto possibile, in termini economici legati alla sostenibilità. Il riconoscimento Unesco è un’ulteriore garanzia per la loro conservazione e valorizzazione».<p> <p>«Proprio lunedì 23 a Parigi - prosegue il ministro - abbiamo presentato all’Unesco il progetto ‘caschi verdi’, una task force sotto l’egida dell’Onu per rendere la tutela delle aree verdi del pianeta più efficace, tempestiva e duratura. In Italia i caschi verdi opereranno anche nelle riserve della biosfera, oltre che nei 10 geoparchi e nei 5 siti naturali iscritti nella lista del patrimonio mondiale. E questo fa ben sperare per la tutela dei tesori naturalistici del nostro Paese».<p> <p> <p> <p> <p> <p><p> <p> <p><p> <p>", "time": "2018-10-30T09:00:00+01:00", "type": "scienza"}
{"title": "Roma, veleni e rifiuti nel Parco archeologico di Centocelle ", "url": "https://www.lastampa.it/2018/11/09/scienza/roma-veleni-e-rifiuti-nel-parco-archeologico-di-centocelle-ogzIimHnbZrfqN93mJfU3N/pagina.html", "review": "", "content": "<p> <p>“Non voglio fare allarmismi, ma io non ci andrei a correre, non ci porterei mio figlio a giocare e non ci andrei a fare pic nic, almeno in attesa di ulteriori indagini”. Flaviano Bianchini, direttore di Source International, si è occupato delle analisi del suolo nel parco di Centocelle, uno dei più grandi della Capitale. Centoventisei ettari di terreno, nella zona est della città, in cui tracce della storia della Roma antica (e non solo) convivono con veleni e rifiuti interrati. L’indagine è stata commissionata dal Centro di documentazione dei conflitti ambientali a supporto del comitato cittadino Pac libero. <p> <p> <p> <p>I campionamenti sono stati effettuati nel giugno scorso. Per questioni di budget, hanno riguardato un’area ristretta. Otto punti suddivisi tra l’unica zona accessibile del parco, 33 ettari che affacciano sulla via Casilina, e quella del cosiddetto Canalone, l’ex tunnel voluto nel 1941 da Mussolini, dove nel gennaio del 2017 è stata scoperta una discarica abusiva. <p> <p><p> <p>“Ci aspettavamo una situazione disastrosa nell’area del Canalone e invece abbiamo capito che c’è una contaminazione diffusa e omogenea” spiega Maura Peca, del Centro di documentazione conflitti ambientali. <p> <p><p> <p>Dai risultati, infatti, è venuto fuori che nella parte più superficiale del suolo ci sono metalli pesanti in concentrazioni che superano i limiti previsti dal Testo Unico ambientale.  <p> <p> <p> <p>In alcuni punti, sforano non solo quelli fissati per le aree verdi ma anche quelli stabiliti per le aree industriali.  <p> <p>  <p> <p>E’ il caso per esempio del berillio, cancerogeno. <p> <p> <p> <p>“E’ difficile capire come sia finito lì- spiega Bianchini - è stato utilizzato nei processi nucleari fino agli anni 40. E’ un elemento raro da trovare”. Idem il tallio. Usato come topicida, da tempo bandito per la sua tossicità, è stato rilavato insieme ad arsenico, piombo, rame. <p> <p><p> <p>Secondo il direttore di Source International è necessario fare analisi più approfondite sulla provenienza e sulla forma di queste sostanze. Se fossero allo stato organico e cioè mobili - è il suo ragionamento - sarebbero rischiose perché con la polvere del parco potrebbero depositarsi ovunque ed essere facilmente inalate. <p> <p> <p> <p>“Non abbiamo prove che ci sia un nesso di causa ed effetto, ma è vero che questa zona presenta una mortalità superiore ad altre aree di Roma - spiega Cristiana Trizzino – lo mette in evidenza anche un una ricerca del Comune, datata 2009”. <p> <p><p> <p>Cristiana vive al Quadraro Vecchio. Con altri cittadini nel gennaio 2017 ha costituito il comitato Pac libero. “Siamo stati invasi per più di 45 giorni da fumi tossici e ci siamo chiesti: cosa sta succedendo?” continua. I fumi, fuoriusciti anche nel cortile di alcune case popolari su via di Centocelle, erano prodotti da roghi cosiddetti covanti nell’area ovest del parco, il Canalone appunto. Così si è scoperto che in quella zona erano interrate tonnellate di rifiuti. <p> <p> <p> <p>E da allora tutta l’area è interdetta al pubblico. L’Agenzia Regionale di Protezione Ambientale del Lazio ha rilevato che la falda sottostante è inquinata. La sindaca Raggi, con un’ordinanza del febbraio 2017, ha chiesto al Dipartimento Tutela Ambiente la caratterizzazione e la rimozione dei rifiuti presenti nel Canalone e nel resto del parco, nonché l’elaborazione di un piano di bonifica. <p> <p><p> <p>“Dopo quasi due anni, poco o nulla è stato fatto”, denunciano dal comitato Pac Libero. “Sappiamo che, nel gennaio del 2018, il lavoro di caratterizzazione è stato assegnato con affido diretto al Dipartimento di Ingegneria ambientale dell’università La Sapienza - spiega Luca Scarnati del comitato - pare che qualche risultato sia stato prodotto ma noi non lo conosciamo”. Di qui le analisi indipendenti commissionate a Source International. <p> <p> <p> <p>Ora l’amministrazione ha assicurato di voler condurre altre indagini e di valutare “nuove misure interdittive”.  <p> <p> <p> <p>I cittadini aspettano. E ricordano che sul parco sono in vigore vincoli paesaggistici e archeologici. Potrebbe essere un polmone verde e un polo di attrazione turistica. E invece i resti delle antiche ville romane rimangono interrati, recintati e inaccessibili. Accanto ai rifiuti.<p> <p><p> <p> <p> <p> <p> <p><p> <p> <p><p> <p>", "time": "2018-11-09T05:00:00+01:00", "type": "scienza"}
{"title": "L’airone dipinto che caccia smog e polveri sottili", "url": "https://www.lastampa.it/2018/11/09/scienza/lairone-dipinto-che-caccia-smog-e-polveri-sottili-Eoq1EVdzPt1jbbRFYUn3PK/premium.html", "review": "", "content": "<p> <p>C’è un airone a caccia sulla facciata di un palazzo. Siamo a Roma, a pochi metri dal Gazometro, simbolo dell’archeologia industriale cittadina, nel caotico e trafficatissimo quartiere Ostiense. L’airone è un cacciatore di smog e polveri sottili, ed è opera di Federico Massa, in arte Iena Cruz, artista milanese attivo a New York, che lo ha dipinto con pitture al 100% ecosostenibili: ad oggi “Hunting Pollution” è il più grande murales “verde” d’Europa. D’ora in poi l’airone tricolore che catt... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "09 novembre 2018", "type": "scienza"}
{"title": "La natura protagonista a Torino ", "url": "https://www.lastampa.it/2018/11/22/scienza/il-parco-dellappia-antica-compie-anni-5IoNQemMGGJfGzi1rQSsVM/pagina.html", "review": "", "content": "<p> <p><p> <p>Torino si tinge di verde e lo fa con Parchi da amare, il primo salone dedicato ai parchi naturali, alle aree protette italiane e alle numerose attività che si svolgono al loro interno. L’evento, ad ingresso gratuito, sarà l’occasione per scoprire i tanti tesori naturalistici che si nascondono nelle diverse regioni italiane. Dalle Alpi al mare, infatti, l’Italia è uno scrigno di patrimoni ambientali molto spesso sconosciuti come il Parco Naturale di Pantelleria, che ospita la vite ad alberello dalla quale si produce il passito e che è inserita tra i Beni immateriali dell'Umanità, o come L'AMP di La Gaiola, parco archeologico sommerso nelle cui profondità, a causa del bradisismo terrestre, si possono ammirare i suggestivi resti di antiche ville romane. <p> <p> <p> <p>Il Padiglione 1 del Lingotto Fiere farà da cornice a questa kermesse che ospiterà stand regionali e tematici, mostre e numerosi convegni. Venerdì 23 alle 11.00 Rete WEEC Italia, Legambiente, Wwf, Federparchi, AIAV e CNA Turismo firmeranno la Carta di Intenti per un turismo sostenibile nei parchi e nelle aree protette e il Comune di Amatrice, ospite del Salone, illustrerà il protocollo di intesa siglato con i Parchi del territorio dopo il sisma. <p> <p> <p> <p>Sempre il 23, alle 12.30, Rete WEEC Italia organizzerà l’incontro Parchi. Laboratori per l’educazione ambientale e alle 16.00 lo stand del Marchio di Qualità Ecolabel ospiterà i convegni La certificazione ambientale nel settore turistico: produzione, consumo sostenibile ed ecoturismo e Sviluppo del turismo rurale per le aziende agricole in aree protette a cura di Arpa Piemonte. <p> <p> <p> <p>Lo stand farà anche da cornice alla mostra Ecolabel europeo ed etichette ecologiche per prodotti e per servizi di ricettività turistica coordinata da Arpa Piemonte (Agenzia Regionale per la Protezione Ambientale). <p> <p> <p> <p>Sabato 24 novembre, alle 10.00, si terrà l’incontro La sicurezza dei visitatori e il ruolo delle aree protette a cura di Federparchi, alle 14.00 il convegno Turismo nei Parchi: sostenibile, esperienziale e innovativo a cura di AIAV E CNA Turismo e, alle 17.00, il talk Dalle Alpi al mare. Gran Paradiso e Arcipelago Toscano, due parchi da scoprire a cura del Parco Nazionale del Gran Paradiso e del Parco Nazionale dell'Arcipelago Toscano. <p> <p> <p> <p>Due gli incontri di domenica 25 novembre: alle ore 10.00 Le aree protette alla sfida dei nuovi turismi a cura di Legambiente e alle 14.30 Cambiamenti climatici e natura: tutela, professionalità e procedure a cura di AIAV. Lo stesso giorno, alle 16.30, gli appassionati di fotografia potranno infine assistere alla premiazione del contest che aveva come tema la natura italiana rappresentata dalle aree protette e alla proiezione delle foto. <p> <p><p> <p>Patrocinato da Ministero dell’Ambiente e della Tutela del Territorio e del Mare, Rete Weec Italia, Regione Piemonte, Città di Torino, UNCEM Piemonte, ANCI Piemonte e Federparchi Parchi da Amare è organizzato da EXIBITO s.r.l. in collaborazione con AIAV (Associazione Italiana Agenti di Viaggio – CNA Turismo) e in partnership con Lingotto Fiere ed ha tutti i requisiti per essere un successo. <p> <p><p> <p> <p> <p> <p> <p><p> <p> <p><p> <p>", "time": "2018-11-22T05:00:00+01:00", "type": "scienza"}
{"title": "Fra’ Sole, San Francesco d’Assisi diventa sostenibile", "url": "https://www.lastampa.it/2018/11/25/scienza/fra-sole-san-francesco-dassisi-diventa-sostenibile-2S1nDPMzrtVzCyGXmGeenK/premium.html", "review": "", "content": "<p> <p>“Laudato si’, mi Signore”, oltre ad essere preghiera è anche impegno concreto per chi guarda al Patrono d’Italia come luce e modello. Acqua, energia, rifiuti ed educazione ambientale dei milioni di pellegrini che visitano la Tomba di San Francesco, sono i primi focus sui quali si concentra il Progetto Fra’ Sole, nato dall’intuizione del Padre Custode del Sacro Convento, fr. Mauro Gambetti, con il supporto operativo del Prof. Walter Ganapini, Direttore Generale dell’ARPA Umbria ed il coordinam... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "25 novembre 2018", "type": "scienza"}
{"title": "Parco dell’Appia Antica, buon compleanno!", "url": "https://www.lastampa.it/2018/11/27/scienza/parco-dellappia-antica-buon-compleanno-kpL0ATZFknC5RulyzGar5O/premium.html", "review": "", "content": "<p> <p>Le buone notizie meritano sempre di essere raccontate, per condividere i successi e i traguardi che, non sono mai semplici e facili da raggiungere. Il Parco regionale dell’Appia Antica compie 30 anni dalla sua istituzione: il 1988 sembra una data lontana nel tempo se si ripercorrono tutti i passi, le battaglie, le delusioni e la fatica che hanno contraddistinto questa volontà, innanzitutto di impegno civile, per tutelare una delle aree più belle e importanti del nostro paese. Un parco che tut... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "27 novembre 2018", "type": "scienza"}
{"title": "Dalle “bugsfarm” farina di mosche per i pesci d’allevamento", "url": "https://www.lastampa.it/2018/10/27/scienza/dalle-bugsfarm-farina-di-mosche-per-i-pesci-dallevamento-bG8sGdXWT3ZaGOG0KC5mRJ/premium.html", "review": "", "content": "<p> <p>L’Italia importa ogni anno 50mila tonnellate di farina di pesce per produrre mangimi, ma i consumatori chiedono sempre più alternative sostenibili. E la Fao evidenzia le potenzialità offerte dagli insetti come fonte di proteine. Dall’incontro di queste premesse con un’intuizione innovativa è nata la startup piemontese Bef Biosystems, che sta per inaugurare il suo primo allevamento di mosche da cui produrre farine e oli proteici, ma anche biomolecole. La lampadina, racconta l’ad Giuseppe Tress... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "27 ottobre 2018", "type": "scienza"}
{"title": "Agricoltura bio e chimica, la sfida è lanciata ", "url": "https://www.lastampa.it/2018/11/28/scienza/agricoltura-bio-e-chimica-la-sfida-lanciata-8XjL6qZMy5YNBfAY1yOiJK/pagina.html", "review": "", "content": "<p> <p>Gli incentivi ambientalmente dannosi non esistono solo per le fonti fossili, ma anche per l’agricoltura. Come spesso succede, i soldi pubblici sembrerebbero andare al sistema economico e produttivo nato nel secolo scorso piuttosto che l’innovazione ecologica. È la denuncia della Coalizione di associazioni della campagna “Cambia la Terra”: FederBio, WWF, Legambiente, Lipu e medici per l’Ambiente che oggi ha presentato le proposte alla politica, in occasione della ripresa della discussione parlamentare sulla legge sull’agricoltura biologica e dei tavoli di confronto aperti sulla politica agricola comune. <p> <p><p> <p>In Italia, a oggi, la Politica agricola europea ha destinato 963 milioni di euro all’agricoltura biologica (secondo i dati elaborati dall’Ufficio studi della Camera dei deputati), contro i 41,5 miliardi destinati a quella convenzionale. Se si ragiona in termini di superficie, sei volte in meno di quello che le spetterebbe, anche senza tener conto dei benefici ambientali che crea e che invece andrebbero contabilizzati e incentivati. “Il 97% degli incentivi pubblici europei viene destinato nel nostro Paese a sostenere forme di agricoltura che diffondono nell’ambiente sostanze chimiche dannose all’ecosistema e alla salute umana”, spiega Maria Grazia Mammuccini, coordinatrice della campagna presentando i dati del Rapporto Cambia la Terra 2018. “Mentre meno del 3% delle risorse pubbliche va a sostenere il ruolo di difesa ambientale e sanitaria svolto a molti livelli dagli agricoltori bio che – dal loro canto – pagano costi economici più alti per produrre in maniera pulita: più lavoro per produrre senza concimi e diserbanti di sintesi chimica, maggiori costi amministrativi e burocratici, costi aggiuntivi per difendersi dalla contaminazione accidentale e una produzione più contenuta”.<p> <p><p> <p>La cosiddetta rivoluzione verde (industrializzazione più chimica di sintesi) viene posta sul tavolo degli accusati anche dalla FAO a causa del forte impatto ambientale che ha generato: l’11% dei gas serra che stanno alzando la febbre del Pianeta proviene dai campi coltivati; l’allargarsi a dismisura di coltivazioni sta eliminando – a livello globale – boschi e foreste ed è una delle prime due cause di perdita di specie animali e vegetali, oltre che di suolo fertile. La stessa FAO stima che il 40% delle terre coltivate in maniera intensiva andranno perse entro il 2050 mentre quelle coltivate con il metodo biologico manterranno stabili i livelli di produttività perché più fertili e con più elevata biodiversità. Infine, sottolinea il Rapporto Cambia la Terra, il modello dell’agricoltura chimica non ha raggiunto l’obiettivo di riuscire a sfamare il mondo: il problema non è la quantità di cibo prodotto, ma la povertà, che nega l’accesso al cibo a oltre 800 milioni di persone a livello globale.<p> <p> <p> <p>Non solo quindi il sistema degli incentivi pubblici non tiene conto dei servizi ambientali e sanitari forniti dall’agricoltura che non fa uso dell’agricoltura di sintesi, ma addirittura penalizzerebbe chi sceglie la strada più stretta e ardua dell’agricoltura biologica. Secondo i responsabili della campagna - che oggi hanno incontrato il presidente e la vicepresidente della Commissione Agricoltura della Camera, Filippo Gallinella e Susanna Cenni, oltre a un gruppo di parlamentari della maggioranza e dell’opposizione - occorre invece passare a un sistema di incentivi che tenga conto dell’importanza dei servizi forniti dal bio: suolo, acqua e aria puliti; assorbimento del carbonio atmosferico e quindi lotta al cambiamento climatico; difesa della biodiversità; conservazione dei suoli. <p> <p><p> <p>Oggi la superficie coltivata a bio in Italia copre il 15,4% di quella complessiva: la prima richiesta della Coalizione Cambia la terra è che nella PAC, la politica agricola comune, “si dia priorità a chi produce più risultati sul piano ambientale – elenca Mammuccini - con l’obiettivo di arrivare a un 40% di campi biologici entro il 2027. Poi il glifosato, che è stato autorizzato per altri 5 anni nei paesi europei, dovrebbe essere vietato in tutta la rete delle aree protette e non sostenuto dai contributi dei Piani di sviluppo rurale. Infine, occorre ribaltare l’onere della prova: oggi come oggi, ai biologici non solo tocca pagare per la conversione, per i controlli, per le maggiori spese burocratiche rispetto agli agricoltori convenzionali, ma anche accollarsi la responsabilità della contaminazione che viene dai campi coltivati a chimica di sintesi, a cominciare dalla perdita della certificazione bio per i raccolti. Insomma occorre definitivamente applicare il principio tanto citato ma poco applicato del ‘chi inquina paga’”. <p> <p><p> <p>“Anche in questo settore, occorre rilevare che le scelte dei cittadini sembrano talvolta essere guidate da una maggiore attenzione verso l’ambiente e la salute di quanto non lo siano le scelte istituzionali”, afferma presidente di Assobio e direttore di NaturaSì Roberto Zanoni. “Nei nostri punti vendita sparsi in tutto il territorio nazionale abbiamo un osservatorio privilegiato su quelle che sono le scelte di acquisto: una quota sempre maggiore di persone si orienta in base alla qualità e alla salubrità dei prodotti, fa attenzione al modo in cui sono coltivati, chiede di sapere se vengono rispettati i diritti di chi ha lavorato nei campi. Sarebbe bene che questa consapevolezza guidasse le scelte della politica in generale”.<p> <p><p> <p><p> <p> <p> <p> <p> <p><p> <p> <p><p> <p>", "time": "2018-11-28T09:50:00+01:00", "type": "scienza"}
{"title": "Scoprire in cima alle montagne la fragilità del mondo", "url": "https://www.lastampa.it/2018/12/03/scienza/scoprire-in-cima-alle-montagne-la-fragilit-del-mondo-xKGSHGbU6ipsvaVsDlilhO/premium.html", "review": "", "content": "<p> <p>E’ una montagna imponente eppure fragile, bisognosa di tutela, quella che Manolo, all’anagrafe Maurizio Zanolla, racconta nel libro “Eravamo immortali” (Fabbri Editori, 2018), vincitore del Premio Gambrinus “Giuseppe Mazzotti” nella sezione “Alpinismo: imprese, vicende storiche, biografie e guide”. Pioniere dell’arrampicata libera e autore di imprese storiche tra pareti montane e falesie, nella sua autobiografia “restituisce” alla montagna un po’ di quanto ha ricevuto: in cambio della libertà... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "03 dicembre 2018", "type": "scienza"}
{"title": "Costruzioni, il sindacato scommette sulla sostenibilità ", "url": "https://www.lastampa.it/2018/12/11/scienza/costruzioni-il-sindacato-scommette-sulla-sostenibilit-TTR6H7mnzOtzL5WlD8sjsM/pagina.html", "review": "", "content": "<p> <p>Fino a qualche tempo fa industria delle costruzioni e sindacato avevano una parola d’ordine comune: costruire. Oggi invece le priorità sembrano cambiate e anche questo settore sta cominciando a dotarsi di un alfabeto “verde”. Almeno questa è la direzione in cui spinge Alessandro Genovesi, appena riconfermato alla guida della Fillea CGIL, il sindacato dei lavoratori edili dell’organizzazione di Corso d’Italia. Consumo di suolo, efficienza energetica, sostenibilità e riciclo sono i punti chiave di una nuova mission che tiene conto dei tempi e delle priorità di un paese come l’Italia, ricco di bellezze naturali e paesaggistiche, ma fragile dal punto di vista idrogeologico.<p> <p> <p> <p>Genovesi, lei propone la messa in sicurezza del territorio e una politica urbanistica che assuma il saldo zero nel consumo di suolo. Siamo ad una svolta ambientalista del sindacato? <p> <p>“La crisi economica è stata anche fattore di accelerazione di una nuova cultura nel settore delle costruzioni. È maturata così una nuova coscienza, che tiene conto degli impatti ambientali e delle potenzialità economiche di una politica urbanistica improntata alla sostenibilità. Si tratta solo di sistematizzare meglio la normativa e creare condizioni più vantaggiose per l’industria e per il lavoro”. <p> <p> <p> <p>10 anni di crisi hanno comportato per il settore delle costruzioni la perdita di 600 mila posti di lavoro e la scomparsa di 120 mila aziende. Come si esce da questo imbuto senza tornare a una cementificazione insostenibile? <p> <p>“La maggioranza degli oltre 4 milioni di cantieri nel 2017 era già destinata a rigenerazione e recupero, segno che il nostro comparto ha cambiato pelle. Ora servono le politiche: i piani di dissesto idrogeologico devono essere diversi da 30 anni fa, perché l’Italia del 2018 non ha gli stessi problemi degli anni ’80 su questo fronte. Basta osservare gli impatti del cambiamento climatico sulle nostre infrastrutture, pensate quando le precipitazioni erano più regolari e le temperature più basse”. <p> <p> <p> <p>Quali misure propone il sindacato? <p> <p>“Innanzitutto un piano straordinario per la messa in sicurezza del territorio, contro i tanti, troppi disastri che distruggono vite e mettono in ginocchio intere province e regioni. Le immagini giunte dal Bellunese e dalla Sicilia, le ultime in ordine di tempo, non sono degne di un paese civile. Il piano straordinario sarebbe un volano anche per le aree interne, tutti quei luoghi a rischio spopolamento dove non basta recuperare i borghi per rilanciare il turismo. Occorre mettere in sicurezza le infrastrutture che collegano questi luoghi”. <p> <p> <p> <p>Sul fronte degli incentivi quali miglioramenti auspica? <p> <p>“I sisma bonus e gli eco bonus mettono in mano ai proprietari strumenti importanti per la riqualificazione sostenibile degli edifici, ma le aziende hanno bisogno di liquidità per accelerare queste operazioni. Sarebbe opportuno rendere possibile la cedibilità dei crediti anche ad istituti finanziari. Se le banche potessero beneficiare di una cessione degli incentivi, potrebbero accelerare il greenbuilding finanziando in blocco le imprese”. <p> <p> <p> <p>Cosa manca invece al settore del riciclo per essere davvero competitivo? <p> <p>“Solo il settore pubblico può dare una svolta al riciclo, trainando così anche il privato. Bisognerebbe modificare il codice degli appalti estendendo la premialità anche ai materiali, non solo agli interventi di risparmio energetico: gli appalti verdi devono avvantaggiare filiere sostenibili e abbandonare il criterio del massimo ribasso. Tuttavia mancano condizioni base per incentivare l’uso di materiali di recupero: per questo proponiamo interventi normativi che autorizzino laboratori mobili sul territorio dove si instaura il cantiere. A seguito di eventi catastrofici, ad esempio, occorre costruire una filiera del riciclo dei materiali per cui cementeria e laboratorio di trasformazione possano essere vicini. La partita è importante: il 70% dei materiali di scarto non pericolosi (calcinacci, croste, polveri, e massi) che finiscono in discarica sarebbero riciclabili in polveri, paste, malte, laterizi. Una parte del mattone nuovo può essere fatta con il mattone vecchio: dobbiamo partire da qui per costruire la cultura del greenbuilding”.<p> <p> <p> <p> <p> <p> <p> <p><p> <p> <p><p> <p>", "time": "2018-12-11T04:00:00+01:00", "type": "scienza"}
{"title": "Sardegna: Ichnusa riporta il vuoto a “buon” rendere ", "url": "https://www.lastampa.it/2018/09/17/scienza/sardegna-ichnusa-riporta-il-vuoto-a-buon-rendere-calGdrUp2Q9JrRapZulRzL/pagina.html", "review": "", "content": "<p> <p>Entrando in molti bar della Sardegna è comune notare un usanza. A differenza di molte altre regioni e dei paesi nordici in cui aumentano sempre più i consumi individuali di piccoli formati, qui la birra è ancora prevalentemente un rito di offerta e condivisione collettiva legato ad un particolare standard, quello da 66 centilitri. Non è solo la condivisione però a differenziare i consumatori sardi da quelli “del continente”, così come vengono definiti sull'isola. La Sardegna ha infatti un consumo procapite di birra annuo di circa 61,7 litri, circa 20 litri sotto la media europea ma due volte la media nazionale, e ha sempre vantato un aspetto virtuoso legato alla bevanda di malto che purtroppo negli ultimi anni è andato perdendosi in favore delle leggi di mercato, ovvero il vuoto a rendere.<p> <p><p> <p>E' partendo da questi assunti e dal proprio rinnovato spirito comunitario e di salvaguardia ambientale che l'Ichnusa ha deciso di reintrodurre una tale pratica attraverso una nuova bottiglia, riconoscibile dall'etichetta verde, la quale potrà essere riutilizzata fino a vent'anni, riducendo le emissioni di un terzo. Un progetto che ha preso il nome di “vuoto a buon rendere” e che dai sondaggi è già apprezzato da 9 sardi su 10.<p> <p><p> <p><p><p><p><p><p> <p><p> <p>“Questo importante investimento sulla nuova linea rappresenta per il Birrificio di Assemini non solo un’ulteriore tappa nel percorso di crescita intrapreso, ma anche un’opportunità – spiega Matteo Borocci, Direttore del Birrificio di Assemini – Il reparto del confezionamento rappresenta, nel nostro birrificio, il reparto con il più alto numero di operatori. L’investimento con la nuova linea per rilanciare il vuoto a rendere favorirà nuove assunzioni, registrando un incremento tra il 10 e 15% dell’intera forza lavoro del birrificio.”<p> <p><p> <p>La nuova bottiglia riutilizzabile, oltre ad accrescere l'ecosostenibilità dell'impresa, porterà con se i segni del tempo -come per i vecchi libri che si trascinano dietro le storie e l'identità di chi li ha letti e vissuti - ambendo a ergersi ad esempio di pratica virtuosa anche in campo sociale. Il riutilizzo infatti, a differenza del riciclo, permetterà di ridurre maggiormente gli impatti sociali derivanti dal consumo di combustili fossili e, di conseguenza, anche dei conflitti legati al loro reperimento.<p> <p><p> <p>Questo messaggio è stato reso sotto forma artistica e simbolica attraverso la realizzazione di una scultura di più di due metri raffigurante la nuova bottiglia, interamente prodotta a freddo e senza consumi energetici, da scarti di fonti rinnovabili privi di polimeri petrolchimici e plastiche. Un prodotto definito “war free” dalla sua realizzatrice Daniela Ducato, innovatrice sarda e fondatrice di Edilzero, azienda leader nell'ecosostenibilità europea, la quale opera con oltre cento produzioni “bio” per edilizia, bonifiche, geotecnica, ingegneria ambientale e agrotecnica.<p> <p><p> <p><p><p><p><p><p> <p><p> <p>Quello di Assemini è il più antico birrificio presente in Sardegna, accoglie 84 dipendenti, si estende su una superficie di oltre 160mila metri quadri ed è circondato da un’area verde di oltre 15 ettari. La sua filiera cresce con la comunità e coinvolge oltre 2000 persone, generando un valore aggiunto diretto e indiretto sul territorio di circa 200 milioni di euro. La sostenibilità è un driver di crescita per l'azienda e una leva per il cambiamento promossa da numerosi progetti Heinekein, che negli ultimi anni hanno permesso al birrificio di Assemini di tagliare del 30% i consumi di energia elettrica e il 20% dell’acqua, portando l'impresa ad investire anche all'esterno della provincia cagliaritana e promuovendo azioni di tutela paesaggistica e ambientale sull'isola dell'Asinara.<p> <p><p> <p>Ovviamente la valorizzazione di un tale progetto non è priva di ostacoli. Lo Stato italiano ha rilanciato l'iniziativa del vuoto a rendere nel 2017 con un apposito decreto, mentre il Bel Paese si distingue in Europa per un alto tasso di riciclaggio del vetro, il quale supera il 70%. Tuttavia, non basta reintrodurre una nuova bottiglia all'interno di un quadro nazionale che pare abbastanza propizio, l'azienda pare cosciente del fatto che sia necessario prima di tutto \"riabutare\" distributori e consumatori a conservare e rendere i vuoti.<p> <p><p> <p>Una cosa è pero certa. Per anni abbiamo assistito ad una narrazione che raffigurava l'ecosostenibilità come poco vantaggiosa sul mercato, mentre progetti come questo sono l'ennesima dimostrazione di come tali pratiche possano rivelarsi oltreché un buon investimento sociale, comunitario e ambientale, anche un volano di rinascita economica, competitiva e occupazionale ovunque, soprattutto nei territori che maggiormente risentono la crisi come la Sardegna. <p> <p> <p> <p><p> <p> <p> <p> <p> <p><p> <p> <p><p> <p>", "time": "2018-09-17T06:00:00+01:00", "type": "scienza"}
{"title": "Si può lavorare la carne e stare dalla parte dell’ambiente? ", "url": "https://www.lastampa.it/2018/09/12/scienza/si-pu-lavorare-la-carne-e-stare-dalla-parte-dellambiente-ubP6yR0uaLubRsmeyG6IFO/pagina.html", "review": "", "content": "<p> <p>L’agricoltura cerca strade sempre più sostenibili. Ma l’allevamento e, soprattutto, la sua lavorazione? Uno dei più grandi centri italiani è in un piccolo paese in provincia di Padova, Tombolo, votato, da sempre, al lavoro col bestiame. Sin dai secoli scorsi, infatti, qui gli uomini del paese hanno sempre operato in questo ambito. <p> <p> <p> <p>Non è un caso, quindi, che qui si trovi una delle più grandi realtà italiane, il Centro Carni Company, cento milioni di fatturato ed esportazioni in 21 paesi del mondo. Lavora tagli anatomici, prepara prodotti porzionati ed elaborati come hamburger, macinato e polpette, sia in versione fresca sia congelati. Un’azienda da quattro generazioni in mano a due famiglie, i Pilotto e i Beghetto, che hanno iniziato a lavorare insieme nel 1890, come commercianti di bestiame. A testa bassa, con l’impegno che contraddistingue, da sempre, i veneti. «Abbiamo sempre puntato su due aspetti: la forza dei collaboratori e l’innovazione. Senza quella non si cresce». Fa riflettere che a pronunciare queste parole non sia uno dei volti giovani dell’azienda, ma proprio il presidente Giancarlo Pilotto, uno degli “anziani” del consiglio d’amministrazione. <p> <p> <p> <p><p><p><p><p><p> <p>Oggi l’obiettivo è essere un’azienda 4.0. Mentre sono partiti i lavori per l’ingrandimento dello stabilimento, la parola d’ordine è sostenibilità ambientale. «A regolamentare le risorse e i consumi che impattano sull’ambiente non ci sono solo leggi e normative europee, ma c’è la sensibilità d’essere quanto più attenti possibile - spiega Filippo Pilotto, key account manager - La nostra azienda ha abbracciato un approccio «lean», al fine di controllare e supervisionare ogni processo per migliorare le performance di tutte le aree». <p> <p><p> <p>Obiettivo? Una produzione efficiente ed efficace: Centro Carni Company ha così investito in sistemi ad alta efficienza energetica di nuova generazione e modificato alcune procedure interne per ridurre il consumo d’acqua ed energia elettrica. Parlano i dati relativi al 2009-2016: meno 25 per cento d’energia elettrica consumata, più 20 per cento di velocità del ciclo produttivo. Nella produzione, Centro Carni Company utilizza «solo energia elettrica da fonti rinnovabili», spiega Nicola Pilotto, responsabile amministrazione finanza e controllo di gestione.<p> <p> <p> <p><p><p><p><p><p> <p>Ma un altro tassello importante, specie in questo ambito, è per forza di cose il benessere animale: «La scelta dei macelli avviene secondo elevati standard qualitativi e sanitari, in diversi casi molto più restrittivi rispetto alla normativa cogente», spiega il direttore commerciale e marketing Raffaele Pilotto.<p> <p><p> <p>Prendiamo gli angus. Arrivano in Italia e vengono mandati in allevamento veneto certificato Crenba (il Centro di Referenza Nazionale per il Benessere Animale, nda). Una piccola vacanza di quattro mesi, in pratica, dove all’animale è garantito il meglio. Un’iniziativa che va incontro alle linee dell’Unione europea, particolarmente all’avanguardia nell’ambito del benessere degli animali da reddito: la Commissione si sta, infatti, impegnando per incrementare il livello di benessere animale negli Stati membri, con un investimento continuo nel perfezionamento degli standard normativi. <p> <p> <p> <p>E nel futuro, non c’è solo sostenibilità ma anche cultura. Il sogno è aprire una «Accademy», dove imparare l’arte di disossare. Un lavoro artigiano che, così, non andrebbe perduto. <p> <p> <p> <p> <p> <p> <p> <p><p> <p> <p><p> <p>", "time": "2018-09-12T02:00:00+01:00", "type": "scienza"}
{"title": "Sostenibilità e circolarità: lo “strano caso” delle fonderie ", "url": "https://www.lastampa.it/2018/09/14/scienza/sostenibilit-e-circolarit-lo-strano-caso-delle-fonderie-cNbDrOid0F5sCIBUHfEkgK/pagina.html", "review": "", "content": "<p> <p>Se pensate che le fonderie siano la classica industria pesante che consuma materie prime e produce sostanze inquinanti di tutti i tipi forse vi state sbagliando: il primo Rapporto di Sostenibilità del comparto, realizzato da Assofond, l’Associazione Italiana Fonderie, racconta infatti una storia diversa, pur senza nascondere sotto il tappeto le criticità di un settore produttivo che non si può non considerare complesso.<p> <p><p> <p>“Il nostro settore – racconta a La Stampa Tuttogreen il presidente di Assofond Roberto Ariotti – mette in pratica da sempre un meccanismo di economia circolare molto avanzato: è grazie alle fonderie e alla loro tecnologia, infatti, che buona parte dei materiali metallici giunti a “fine vita” viene riciclata e riutilizzata per realizzare nuovi prodotti. Le nostre imprese, inoltre, non sono impattanti come quelle che producono le materie prime in ghisa e acciaio a partire dal minerale, che sono molto più grandi e caratterizzate da un diverso processo produttivo”. <p> <p><p> <p>Ma cosa fanno davvero le fonderie? Il processo di fonderia permette di produrre manufatti industriali o artistici (detti getti), portando a fusione i metalli, colandoli in forme di materiale refrattario o in stampi metallici e facendoli raffreddare in modo da far loro acquisire la forma desiderata. Grazie a questo processo si possono produrre manufatti di piccole o di grandi dimensioni: si va dai dischi freno montati sulle nostre auto fino a componenti per impianti eolici da decine di tonnellate, passando per oggetti diversissimi fra loro come ad esempio componenti interni dei motori a scoppio o elementi di arredo urbano.<p> <p><p> <p>“Se dovessimo descrivere in una parola il nostro comparto – sottolinea Ariotti – potremmo dire che le fonderie rappresentano la “cerniera dell’industria”. La nostra tecnologia è una delle opzioni più semplici ed energeticamente efficienti per realizzare componenti indispensabili per numerosi settori della meccanica, dall’automotive all’industria aerospaziale, fino alla produzione di energia elettrica da fonti rinnovabili (centrali idroelettriche e impianti eolici)”.<p> <p><p> <p>Nel nostro Paese il comparto è storicamente molto sviluppato nelle regioni del Nord, dove ha sede circa l’80% delle oltre 1.000 fonderie italiane. Complessivamente intese, le imprese di fonderia impiegano circa 30.000 persone e realizzano un fatturato pari a 7 miliardi di euro, con una forte vocazione all’export: il 64% del fatturato deriva infatti dalle esportazioni. A livello europeo, la fonderia italiana si posiziona al secondo posto per produzione, dietro soltanto alla Germania. <p> <p><p> <p>Dal punto di vista delle performance di sostenibilità, il Rapporto realizzato da Assofond riporta alcuni dati significativi. Innanzitutto, negli ultimi anni è costantemente cresciuta la percentuale di materiali di recupero utilizzata in sostituzione della materia prima vergine, che arriva oggi a toccare i due terzi del totale. Ciò significa da un lato ridurre, in un’ottica di valutazione del ciclo di vita integrato del prodotto, l’impatto ambientale dovuto all’estrazione, trasporto e lavorazione del minerale di ferro, dall’altro contribuire a smaltire un rifiuto che altrimenti rischierebbe di essere disperso nell’ambiente. Anche gli scarti della produzione sono reimpiegati nel processo: il 95% delle terre esauste prodotte in fonderia viene riutilizzato come materia prima, in sostituzione di sabbie e terre provenienti da attività estrattive. Un sistema perfettamente circolare, che rende le fonderie imprese “riciclone” per definizione. Per quanto riguarda, infine, l’impatto ambientale della produzione, il Rapporto di Sostenibilità sottolinea che nel 2015 il campione di imprese preso in considerazione ha destinato il 28,5% degli investimenti totali alla difesa dell’ambiente. Un dato molto superiore alla media del manifatturiero complessivamente inteso (fermo al 2%) che ha permesso di ridurre drasticamente negli ultimi anni le emissioni di polveri nell’atmosfera (-65% dal 2003) e la produzione di rifiuti per tonnellata di getti prodotti (-26,6% dal 2000 al 2015). <p> <p><p> <p>“Siamo consapevoli che la strada da percorrere sia ancora lunga – conclude Ariotti – ma il nostro impegno prosegue. In quest’ottica, insieme ad altre associazioni e imprese rappresentative di altri settori produttivi, abbiamo aderito al progetto Effige, finanziato dall’Unione Europea, che ha l’obiettivo di introdurre il metodo PEF (Product Environmental Footprint) all’interno delle nostre aziende. In questo modo puntiamo a individuare un sistema di calcolo dell’impronta ambientale dei nostri prodotti lungo il loro intero ciclo di vita e a implementare soluzioni in grado di ridurla ulteriormente”.<p> <p> <p> <p> <p> <p><p> <p> <p><p> <p>", "time": "2018-09-14T03:08:00+01:00", "type": "scienza"}
{"title": "Trentino a rischio frane, valanghe e alluvioni. Conoscere per prevenire ", "url": "https://www.lastampa.it/2018/09/21/scienza/trentino-a-rischio-frane-valanghe-e-alluvioni-conoscere-per-prevenire-g3g5bVkR6xVH1XFoqSvRLJ/pagina.html", "review": "", "content": "<p> <p>Siamo a fine estate ma ancora molti di noi sono in vacanza: magari in montagna e magari in Trentino, territorio generoso di paesaggi straordinari. Montagne che si intersecano con altipiani, valli che abbracciano laghi dalle acque cristalline, pascoli verdissimi, boschi fitti e profumati con alberi immensi che svettano contro il cielo. E ancora paesi che ci fanno assaporare gusti e tradizioni antiche. Con la sua sublime bellezza, il Trentino è solcato da un reticolo idrografico fitto e complesso con numerosi piccoli bacini montani e grandi corsi d’acqua di fondovalle. <p> <p> <p> <p>La morfologia del suo territorio, l’uso del suolo e alcuni eventi meteorologici anche violenti come quello registrato lo scorso 3 luglio che si è abbattuto nelle valli di Fiemme e di Fassa, lo rendono però vulnerabile. Sono soprattutto i fenomeni alluvionali quelli più frequenti in Trentino. Qui gli eventi di piena sono tutt’altro che rari come evidenzia il Servizio Bacini Montani: 26 solo nel periodo estivo 2017. Quindi se da una parte i corsi d’acqua rappresentano una risorsa determinante per il territorio e il suo sviluppo, dall’ altra possono essere una potenziale sorgente di danno per tutte le strutture antropiche. <p> <p> <p> <p>Proprio la frequenza di questi fenomeni alluvionali ha sollecitato la Provincia autonoma di Trento, di adottare una politica di gestione del rischio in grado di affrontare il problema non solo durante la fase di emergenza. Il Servizio Bacini Montani, struttura incardinata nel Dipartimento Territorio, Agricoltura, Ambiente e Foreste della Provincia autonoma di Trento, opera al fine di perseguire una gestione integrata del rischio alluvionale, mediante attività di pianificazione, protezione e preparazione. La comunicazione investe un ruolo determinante in questo processo integrato. E’ questa la sfida del progetto LIFE FRANCA. Mettere al centro proprio la comunicazione e la conoscenza. Acronimo di “Flood Risk Anticipation and Communication in the Alps” il progetto, partito 2 anni fa, rafforza la comprensione della pericolosità alluvionale. La cultura della prevenzione dei rischi ambientali nelle Alpi è necessaria per anticipare gli eventi calamitosi e migliorare la sicurezza del territorio e dei cittadini nella consapevolezza che il rischio zero non può essere garantito.<p> <p> <p> <p>La geologa Claudia Lauro del settore di comunicazione scientifica del MUSE (Museo delle Scienze di Trento) e che per FRANCA coordina l’azione di Educazione e Comunicazione al pubblico, evidenzia che l’intera comunità è chiamata a prepararsi, a conoscere meglio il territorio in cui vive per agire meglio in caso di emergenza. Il gruppo di lavoro del progetto è composto da una compagine di rilievo. Oltre al già citato Servizio Bacini Montani della Provincia di Trento e al MUSE, comprende le università di Padova e Trento, l’Autorità di Bacino del fiume Adige, e l’azienda Trilogis.<p> <p> <p> <p>La conclusione delle attività è prevista a fine 2019, ma FRANCA porta risultati già applicabili ad altre regioni e ad altri rischi naturali. Il coordinatore prof. Roberto Poli, Cattedra UNESCO sui sistemi anticipanti e direttore del master in previsione sociale, evidenzia che recentemente è stato espresso interesse ai risultati del progetto da parte del settore assicurativo. <p> <p> <p> <p>“Per raggiungere l’obiettivo - spiega la dott.ssa Lauro - FRANCA agisce su diversi fronti. Una fase di analisi e riorganizzazione di tutti i dati disponibili ha tracciato la Carta della Pericolosità Alluvionale delle tre aree pilota del progetto: le città di Trento e Borgo Valsugana e la Val Rendena con i comuni di Bocenago e Strembo. Attraverso l’utilizzo di questionari e il coinvolgimento dei cittadini in esercizi sociali, sono stati prodotti scenari strategici utili a valutare gli impatti dei possibili fenomeni alluvionali futuri. Il geoportale, che l’Università di Padova ha contribuito a sviluppare, riguarda la difesa dalle alluvioni in Trentino ed è aggiornato non solo da dati forniti dai servizi tecnici, ma anche dalle segnalazioni dei cittadini. <p> <p> <p> <p>La metodologia adottata dal progetto, che fa perno sul coinvolgimento dei vari partner oltre che sulla cittadinanza rendendola attiva e partecipata, potrà essere applicata ad altri rischi naturali e trasferita quindi su altre aree del nostro Paese. La strada è tutta in ascesa. Diversi contatti sono già avviati con la provincia di Bolzano e le Regioni Sardegna e Abruzzo. E per i turisti? Prevista una mostra itinerante che si sta spostando in alcuni luoghi di villeggiatura a partire da Bocenago in Val Rendena, a pochi chilometri dalla famosa località turistica Madonna di Campiglio. “La natura in movimento. Frane, valanghe e alluvioni: conoscere per prevenire”, fa conoscere cosa sono le alluvioni, le colate, le frane e le valanghe, come si originano e quali sono le caratteristiche e i fattori innescanti. Allora se per potersi difendere dai rischi naturali, il primo passo da compiere è la conoscenza, il secondo passo è la sua diffusione. Per questo, dopo l’estate, la mostra scenderà in pianura, a Ferrara. Piacere di conoscerti, FRANCA!<p> <p><p> <p> <p> <p> <p> <p><p> <p> <p><p> <p>", "time": "2018-09-21T02:00:00+01:00", "type": "scienza"}
{"title": "Un filo di lana infinito", "url": "https://www.lastampa.it/2018/12/02/scienza/un-filo-di-lana-infinito-xK4L1Fzkvuk0nGBecP7tCP/premium.html", "review": "", "content": "<p> <p>Sette milioni di pecore, il patrimonio ovino italiano secondo i dati ISTAT 2015, sono destinate alla produzione di latte per formaggi e la loro lana non trova uso perchè considerata di bassa qualità . In Italia, buona parte della lana tosata - fibra tessile per eccellenza - finisce in discarica o sotterrata: secondo l’ISTAT, la produzione di lana cosiddetta “ sucida ”, cio è appena tosata, si aggira intorno a 8.700 tonnellate ma è probabilmente un valore sottostimato perché diversi operatori,... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "02 dicembre 2018", "type": "scienza"}
{"title": "Nei nostri piatti arriva la vongola sostenibile ", "url": "https://www.lastampa.it/2018/09/19/scienza/nei-nostri-piatti-arriva-la-vongola-sostenibile-YaWgm9Rs4jMjKmKCvazfiJ/pagina.html", "review": "", "content": "<p> <p>Le barche abbandonano lentamente il molo, accompagnate da una moltitudine di stelle e dal profumo del mare.   È la quotidianità dei 258 pescatori di vongole (Chamelea gallina) di Venezia e Chioggia i quali, spinti dalla passione, dalla sensibilità e dalla dedizione verso il loro territorio, ottengono per la prima volta una certificazione di sostenibilità per la loro attività dall’organizzazione internazionale non-profit    MSC  , acronimo di Marine Stewardship Council. È il primo riconoscimento, per questa tipologia di vongola, non solo in Italia, ma in tutto il bacino del Mediterraneo.  <p> <p>La sinergia tra i   Co.Ge.Vo    (consorzio gestione vongole) di Venezia e Chioggia, la   società cooperativa O.P. Bivalvia    e   Agriteco s.c   . ha fatto sì che il   Ministero per le politiche agricole, alimentari e forestali   concedesse la gestione congiunta della specie Chamelea gallina a questo gruppo di pescatori sull’intera costa veneta, unico caso a livello nazionale. Attraverso un rigoroso lavoro in team, questi pescatori credono in sostanza che il profitto e la sostenibilità possano viaggiare insieme.   <p> <p>  <p> <p><p><p><p><p><p> <p>La biodiversità è una risorsa straordinaria, un dono non dovuto, e come tale va preservata con cura.   È il leitmotiv dei pescatori di chamelea gallina, la vongola di mare rigorosamente autoctona. È un mollusco marino bivalve e giace nel fondale sabbioso del mar Adriatico tra i tre e i 12 metri di profondità. Ricche di acidi grassi omega-3, vitamina B, ferro e proteine, le vongole sono un ingrediente popolare nei piatti italiani, soprattutto negli spaghetti, immancabile connubio senza tempo.  I criteri utilizzati da MSC per valutare la sostenibilità dei prodotti e l’attività di pesca sono tre: lo stato dello stock, la minimizzazione dell’impatto sull’ecosistema e una gestione efficace. Ciò significa che i pescatori devono lasciare in mare abbastanza risorse per far sì che le vongole possano riprodursi, rispettare l’ambiente per consentire alla flora e alla fauna di prosperare e devono svolgere il lavoro in maniera responsabile nel rispetto delle leggi vigenti.  <p> <p>  <p> <p><p><p><p><p><p> <p>La pesca delle vongole con le draghe idrauliche, attrezzi a forma di grandi ceste che penetrano nel fondo marino fino a qualche centimetro, inizia 60 anni fa. Prima la raccolta veniva fatta attraverso dei rastrelli a mano.   Nel 1996 il Mipaaf fissa il limite di cattura giornaliero a 600 kg per barca. Nonostante ciò,   tra il 2009 e il 2011 la vongola di mare subisce una moria di massa   .  Dal 2014 i Co.Ge.Vo. di Venezia e Chioggia iniziano così un’attività di gestione e di monitoraggio responsabile e rispettoso della biodiversità. O.P. Bivalvia utilizza draghe idrauliche su una superficie pari al 35% dell’area popolata da vongole di mare ed    entro le 0,3 miglia nautiche  , come previsto dal Mipaaf.   Le barche da pesca misurano tra gli 11 e i 15 metri ed ospitano due o tre persone. Mentre il fermo biologico obbligatorio è di due mesi, i Co.Ge.Vo. non lavorano per cinque mesi all’anno (maggio, giugno, luglio, ottobre e novembre), e quindi non hanno retribuzione, per consentire il pieno recupero delle aree. Le barche da pesca sono inoltre sottoposte a controlli in tempo reale con un sistema satellitare che verifica la conformità al progetto di sostenibilità. In caso contrario scatta la sanzione.   <p> <p>   <p> <p><p><p><p><p><p> <p><p> <p>«La vera sfida – spiega Francesca Oppia, program manager di MSC Italia - inizia adesso. Le condizioni sono mutevoli e perciò i monitoraggi sono fondamentali. Bisogna fare un percorso di sostenibilità attraverso il   Blue Fish Project   . La certificazione non è un punto di arrivo, ma un punto di partenza di una gestione della pesca improntata al costante miglioramento, anno dopo anno». La flotta di O. P. è composta da 111 imbarcazioni, un numero costante dal 2000 ad oggi. Per garantire il giusto riequilibrio del territorio la settimana lavorativa dura quattro giorni, il limite massimo giornaliero raccolto da ciascuna barca è di 400 kg di vongole e all’occorrenza il pescato viene ridotto in base alla richiesta del mercato. Ciò significa che nulla viene sprecato. Le vongole sono inoltre sottoposte a dei controlli periodici da parte delle Asl e degli istituti di ricerca. «Ricevere questa importante certificazione -commenta Gianni Stival, presidente O.P. Bivalvia Veneto- è il risultato importante. Già da tre mesi le nostre vongole di mare sono a tutti gli effetti biologiche. A Bruxelles, ben tre anni fa, abbiamo incontrato per la prima volta MSC. Da settembre venderemo sia vongole biologiche sia vongole MSC ed è un’immensa soddisfazione. Vogliamo proporre non solo il fresco ma anche il pastorizzato e il surgelato. Il merito va ai pescatori che formano la cooperativa e naturalmente alle loro famiglie, che sono tutte direttamente coinvolte in questa attività artigianale». <p> <p>  <p> <p><p><p><p><p><p> <p>  <p> <p>A volte la passione per la pesca passa di padre in figlio. Ma il lavoro è impegnativo e comporta sacrifici: la giornata lavorativa inizia all’una di notte e il turno dura sei ore.   «Faccio questo lavoro – spiega Benvenuto Tiozzo, pescatore - da cinquant’anni. È un lavoro faticoso e ho vissuto tante fasi ma di certo è la prima volta che riusciamo a fare squadra. Generalmente il lavoro del pescatore è solitario, ognuno con la sua barca. Sono orgoglioso del risultato raggiunto e spero che, tutti insieme, manterremo questo risultato». Anche i più giovani a volte ereditano l’amore per il mare. «Sono il figlio – spiega un ragazzo - di un pescatore di vongole di mare, mio nonno era un pescatore, il mio bis e tris nonno erano pescatori. Nonostante la mia giovane età svolgo questo mestiere da 15 anni. Ho provato a cambiare nei periodi più duri ma poi ho sempre ripreso a raccogliere vongole. Oggi abbiamo raggiunto un grande traguardo ma la nostra battaglia è quotidiana». <p> <p>  <p> <p><p><p><p><p><p> <p>  <p> <p>Attualmente il 95% del prodotto è destinato al fresco, il restante 5% viene surgelato.   La produzione media negli ultimi cinque anni è costante ed è di 3.900 tonnellate annue con un massimo registrato nel 2017 di quasi 5000 tonnellate ed equivale al 26% della produzione nazionale. Il fatturato della vongola di mare (Chamelea gallina) ottenuto dai soci O.P. Bivalvia Veneto è passato inoltre da 5.649 milioni di euro nel 2015 a 9.064 milioni nel 2017.  Questo vuol dire che il bene comune, senza sprechi e nel rispetto dell’ambiente, non danneggia il guadagno. Adesso questi pescatori avranno l’arduo compito di mantenere dei livelli elevati di sostenibilità nel tempo. Ma l’orgoglio verso la loro terra è forte e naviga insieme a un obiettivo nobile: preservare la ricchezza della biodiversità per le future generazioni. <p> <p>  <p> <p>  <p> <p> <p> <p> <p> <p><p> <p> <p><p> <p>", "time": "2018-09-19T06:00:00+01:00", "type": "scienza"}
{"title": "L’estate asciutta dell’Isonzo. Tra agricoltura, idroelettrico e accordi transfrontalieri ", "url": "https://www.lastampa.it/2018/09/25/scienza/lestate-asciutta-dellisonzo-tra-agricoltura-idroelettrico-e-accordi-transfrontalieri-2YBWYZWdLW4fMQF6VyugdK/pagina.html", "review": "", "content": "<p> <p>Nella notte dei tempi, racconta una leggenda di quel lembo della provincia di Gorizia chiamato Bisiacaria, l’Isonzo abitava la cima di un monte altissimo insieme alle sorelle Drava e Sava, fantasticando di raggiungere il mare. I tre fiumi si impegnarono in una scommessa su chi sarebbe riuscito a conquistarlo per primo, fissando la partenza all’alba del giorno seguente. Sebbene meglio equipaggiate, Drava e Sava aspettarono che il fratello si addormentasse per mettersi in marcia nel cuore della notte. Al risveglio, accecato dalla rabbia, l’Isonzo prese a dare calci alle rocce che gli erano attorno, finendo nella direzione opposta a quella presa dalle sorelle. L’errore si rivelò salvifico: Drava e Sava finirono per confluire in un fiume più grande, cioè il Danubio, mentre l’Isonzo raggiunse stremato l’Adriatico. Eppure, il vincitore morale della leggenda in queste settimane se la passa decisamente peggio delle sorelle. <p> <p><p> <p>Nonostante l’attuale estate non sia stata caratterizzata da una spiccata aridità, ampi tratti del suo alveo sono rimasti spesso asciutti, tramutando le pozze in oasi di un deserto di ghiaie accecanti. “L’andamento climatico incide sulla portata del fiume solamente durante la prima parte della stagione. Da sempre in agosto l’Isonzo è in carenza di acqua. Per questo motivo la nostra rete di distribuzione prevede un sistema in pressione che ci permette di risparmiare metà dell’acqua fino a quindici anni fa necessaria per l’agricoltura” precisa Enzo Lorenzon, presidente del Consorzio di Bonifica Pianura Isontina. Le secche denunciate in queste settimane dalle associazioni ambientaliste non trovano tuttavia riscontro presso i dirimpettai sloveni. Come la sorella Drava, anche l’Isonzo scorre in buona parte al di fuori dei confini italiani. Lungo il suo corso, subito a monte di Gorizia, sorge la centrale idroelettrica di Salcano. La produzione di energia elettrica comporta trattenute e rilasci di acqua distribuiti irregolarmente durante il giorno. Queste oscillazioni di portata, trascurabili nel resto dell’anno, durante i periodi di magra esasperano la resilienza del basso corso del fiume.<p> <p><p> <p>  <p> <p> <p> <p> <p><p> <p> <p><p> <p>", "time": "2018-09-25T03:00:00+01:00", "type": "scienza"}
{"title": "Paguro, a Parma nasce il jeans etico e sostenibile ", "url": "https://www.lastampa.it/2018/09/27/scienza/paguro-a-parma-nasce-il-jeans-etico-e-sostenibile-M4rqCjfkkfx4hgZKlbOyCL/pagina.html", "review": "", "content": "<p> <p>Non ha una fissa dimora, fa delle conchiglie vuote la propria casa e cambia la corazza in base alla crescita. Non poteva essere che il paguro, il crostaceo simbolo del riuso creativo e del riciclo, l’emblema del jeans italiano che punta tutto sulla sostenibilità ambientale e sociale. Nata a Parma dall’intuizione di due giovani amici - un fisico romano e un ingegnere messicano - la startup Pagurojeans punta a trasformare uno degli indumenti più amati dai ragazzi e non solo in un prodotto a vocazione “green”.<p> <p><p> <p>Tra le industrie più inquinanti al mondo, d’altronde, quella tessile occupa un poco onorevole secondo posto: per dare vita ai capi di abbigliamento occorrono grandi quantità di acqua, energia ed agenti chimici. Per un solo paio di jeans si utilizzano circa 8.000 litri di acqua, ai quali vanno aggiunti i pesticidi e i fertilizzanti utilizzati nella coltivazione del cotone, oltre all’energia consumata nella fase di trasporto. “Spesso non ce ne rendiamo conto - spiegano Andrea Scaparro e Guillermo Hernandez - ma quando buttiamo un vecchio jeans, stiamo buttando tutto questo”.<p> <p><p> <p>Il riuso e l’abbattimento dei consumi sono così diventati i due capisaldi del progetto. Pagurojeans ha chiuso un accordo con l’azienda milanese Italdenim e ha dato vita a una linea di tessuto 100% cotone, riciclato al 40%. “Utilizzando questo denim - sottolineano - consumiamo il 60% in meno di acqua ed il 40% in meno di energia rispetto allo stesso indumento prodotto in modo tradizionale”. Tutti gli elementi accessori come tasche, etichette e confezione esterna sono inoltre realizzati con cotone derivante da camicie riciclate.<p> <p><p> <p>E c’è di più: i clienti possono inviare alla società sono solo le misure, ma anche il proprio jeans preferito, e grazie a un algoritmo di loro invenzione i due ragazzi sono in grado di realizzarne una copia digitale, riducendo i metri di tessuto necessari per produrre ogni singolo capo. La startup si fonda insomma su un particolare connubio tra innovazione informatica e qualità artigianale, in netta controtendenza con il fenomeno imperante del “fast fashion” per il quale si compra un numero sempre maggiore di abiti a basso costo, per poi disfarsene in breve tempo ed acquistarne di nuovi. “Se un cliente decide di cederci il suo vecchio capo usurato, riusciamo ad ottenere già oggi il nostro obiettivo finale, che è quello di un prodotto riciclato al 100%”.<p> <p><p> <p>Sostenibilità ambientale dunque, ma non manca una forte attenzione al sociale e quindi al rispetto delle condizioni di lavoro, attraverso una filiera di produzione corta, etica e controllata. Questo perché “nel Mondo una persona su sei che lavora in questo settore non ha garantiti i più elementari diritti, e persistono i casi di manodopera infantile”. Il viaggio di ogni capo Pagurojeans è lungo appena 200 chilometri; parte da Inveruno (sede di Italdenim), passa da Carpi per lampo e bottoni e termina a Reggio Emilia, alla sartoria sociale Filo Rosa; qui lavorano donne in situazioni di difficoltà che, affiancate da esperti nel settore della moda, hanno intrapreso un progetto di crescita personale e professionale. Qualità artigiana, valorizzazione del riuso e riscatto sociale: la startup parmense dimostra che dietro a un semplice paio di jeans possono intrecciarsi tante belle storie.<p> <p> <p> <p> <p> <p><p> <p> <p><p> <p>", "time": "2018-09-27T22:35:11+01:00", "type": "scienza"}
{"title": "E-GAP, arriva la ricarica on demand per le auto elettriche", "url": "https://www.lastampa.it/2018/10/02/scienza/egap-arriva-la-ricarica-on-demand-per-le-auto-elettriche-uphJ2XD8hHupVwQt357ENI/premium.html", "review": "", "content": "<p> <p>Da oggi la ricarica dell’auto elettrica si prenota con un’app. Si chiama E-GAP ed è stata presentata ieri a Milano, scelta come città pilota da cui far decollare il progetto: nel capoluogo lombardo cominceranno infatti a operare, entro la fine dell’anno, dodici furgoncini adattati per essere dei veri e propri centri di ricarica mobile e veloce, in grado di fornire l’energia necessaria a caricare i veicoli elettrici in mobilità: ovvero in situazioni di emergenza – per chi è rimasto “a secco” –... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "02 ottobre 2018", "type": "scienza"}
{"title": "Viaggiare. Ma “LentaMente” ", "url": "https://www.lastampa.it/2018/10/06/scienza/viaggiare-ma-lentamente-gA4LZVerYcsu5Ot3zltYXN/pagina.html", "review": "", "content": "<p> <p>25 viaggi da fare senza fretta, camminando o pedalando, o a bordo di ferrovie locali. Sembra un comune slogan ma è un messaggio rivoluzionario quello di Andrea Ferraretto. Quanti di voi riescono a viaggiare lentamente, senza fretta? La fretta: potremmo definirla la musa dei nostri tempi, perché ormai tutto va fatto nel minor tempo possibile, e soprattutto prima degli altri. Altrimenti si resta indietro, si resta fuori. E il tempo libero? Quello dedicato alla scoperta delle meraviglie? (per rimanere ancora un po' bambini, a bocca aperta). Non è che a furia di correre lo stiamo perdendo? E allora ben venga LentaMente  (Orme editore), libro che non è una semplice raccolta di itinerari \"per scoprire l'Italia più piccola\", perché a suo modo questo libro propone una vera e propria filosofia di vita.<p> <p> <p> <p>Curioso poi, che questo messaggio arrivi da un'economista di formazione, seppur specializzatosi in tanti anni di lavoro (al WWF, al ministero dell'Ambiente, nelle amministrazioni) sui temi della sostenibilità e delle politiche di sviluppo locale. Gli economisti non sono quelli dei numeri e del valore monetario assegnato alle cose? Qui i valori sono altri. Il percorso di Ferraretto è originale, perché una volta cominciato a scrivere non si è più fermato. Autore di un apprezzato blog sulle nostre pagine (“quattro passi nei parchi”) e di un blog personale, dopo la sua prima opera (\"Viaggi naturali”) torna ora in libreria grazie a Orme –  www.ormeeditore.it - con una raccolta scelta dei suoi articoli pubblicati su La Stampa.it – arricchiti e aggiornati - che raccontano 25 itinerari da lui percorsi. Come se ogni viaggio fosse una storia. E ogni storia un invito al viaggio. <p> <p> <p> <p><p><p><p><p><p> <p><p> <p>\"È un movimento incessante quello di Andrea, come un pendolo che non accetta interruzioni: dal belvedere alpino di Plan de Corones alle rive del lago Tarsia in Calabria, a guardare le cicogne, dai boschi di Val d’Ossola e Carnia a quelli dell’Ogliastra e della Sila\" scrive Francesco Izzo nella prefazione.<p> <p><p> <p>È il viaggiare dolce quello di “LentaMente”, è il turismo consapevole che salva i piccoli paesi dall’oblio e dallo spopolamento, che ridona vita a un quartiere di periferia, che restituisce un futuro a un borgo dimenticato, che fa incontrare le persone. \"A piedi, in bicicletta, in treni che non hanno fretta di arrivare, non solo è più facile penetrare nel paesaggio - scrive ancora Izzo - ma è più semplice lasciare che il paesaggio entri dentro di noi\". <p> <p><p> <p>Memoria, identità: due parole che ricorrono nel libro di Ferraretto: “Dimenticare di essere turisti e inventarsi viaggiatori, senza la fretta e la velocità compulsiva del collezionatore di scatti e immaginare il piacere della sosta, del cammino lento: Carnia, Sabina, Lunigiana, Salento, Cilento, Ogliastra… è qui – scrive l’autore - che si incontra la forza dei luoghi, territori che hanno nomi propri, con le radici ben salde nella tradizione e nel patrimonio dell’identità che è carattere e unicità. Luoghi dove viaggiare, perdendosi in percorsi che fanno sognare, affascinati dai colori dei paesaggi e dai racconti della memoria”. Impareremo così che un bosco non è solo un gruppo di alberi, ma parte fondamentale del nostro “capitale naturale” (ecco l’economista) e che una regione come le Marche racchiude tesori che si chiamano grotte di Frasassi ma anche Verdicchio, anch’esso elemento fondante dell’identità di un territorio. E che girare per valli, torrenti e ruscelli in Val d’Ossola può nascondere sorprese inaspettate. Per chi non ha fretta.<p> <p><p> <p> <p> <p> <p> <p><p> <p> <p><p> <p>", "time": "2018-10-06T02:00:00+01:00", "type": "scienza"}
{"title": "Sugli Appennini 5 milioni di abitazioni, 1 milione in zona sismica", "url": "https://www.lastampa.it/2018/10/19/scienza/sugli-appennini-milioni-di-abitazioni-milione-in-zona-sismica-mfBoN4XAdfyk5eBDUoB5vM/premium.html", "review": "", "content": "<p> <p>Il rischio sismico è alto, la popolazione diminusce, ma sugli Appennini si costruisce senza tregua, in modo insostenibile. Secondo uno studio condotto da Francesco Zullo e Bernardino Romano dell’Università dell’Aquila, negli ultimi 50 anni la catena appenninica è stata oggetto di una urbanizzazione simile a quanto accade in altre, ben più sicure e appetibili aree in Italia. Sfruttando dati storici dell’Istituto Geografico Militare, dall’ISTAT e dall’Istituto Nazionale di Geofisica e Vulca... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "19 ottobre 2018", "type": "scienza"}
{"title": "“Seminare il futuro” in 30 aziende agricole bio per chiedere la libertà di usare semi non ibridi ", "url": "https://www.lastampa.it/2018/10/13/scienza/seminare-il-futuro-in-aziende-agricole-bio-per-chiedere-la-libert-di-usare-semi-non-ibridi-KGm1gXzGAQeZq4UV0Qw0JL/pagina.html", "review": "", "content": "<p> <p>I semi che producono i cibi che arrivano dalle nostre tavole arrivano in stragrande maggioranza da filiere industriali, In realtà, la vendita di sementi prodotte in maniera locale è sostanzialmente vietata dal regolamento sementiero europeo che stabilisce criteri rigidi cui corrispondono solo i prodotti industrializzati. Domani, domenica 14 ottobre, il biologico e il biodinamico italiani chiamano i cittadini a una festa della semina in cui a essere protagonisti sono proprio i semi non ibridati: si svolge infatti in  30 aziende, per la maggior parte aderenti al circuito di EcorNaturaSì, l’iniziativa “Seminare il futuro”, organizzata dall’azienda leader del bio in Italia proprio per sensibilizzare i cittadini sull’origine stessa degli alimenti. <p> <p> <p> <p>Oggi chi vuole fare una sana agricoltura si trova in difficoltà: deve ricorrere alle sementi sviluppate dalle case sementiere che, oltre a non essere adatte all’agricoltura biologica e biodinamica, non sono neppure riproducibili. L’alternativa, quella di ricorrere a semi antichi, non è realmente perseguibile se si vuole sviluppare un biologico che risponda alla domanda crescente, poiché le sementi cosiddette originarie spesso sono scarsamente produttive e difficilmente adattabili alle attuali condizioni agricole. <p> <p><p> <p>In altre parole, gli agricoltori biologici sono costretti a utilizzare in buona parte delle varietà studiate per l’agricoltura convenzionale. Si tratta di semi che sono adatti a i concimi chimici: quando questi mancano, la pianta produce poco. Uno dei motivi per cui i campi bio hanno rese minori, secondo gli agronomi che lavorano per il biologico, è proprio a causa dell’uso di semi non adatti, selezionati per ricevere nutrienti dall’alto. Le radici della pianta sono corte, non adatte per cercare nutrienti in profondità, ma piuttosto per ricevere i concimi chimici sparsi sulla superficie dei campi. Il contrario di quello che serve all’agricoltura biologica.<p> <p><p> <p>Esiste però un’attività di ricerca e di sperimentazione sulle sementi non ibride: EcorNaturaSì e la Fondazione Girolomoni hanno sostenuto l’avvio del lavoro sui grani duri e l’azienda sta cercando di aumentare la coltivazione di ortaggi non ibridi ampliando l’uso di sementi tradizionali e utilizzando nuove linee sviluppate solo per il biologico. Ma obiettivo è andare oltre. “Stiamo costituendo una Fondazione non profit che porterà il nome di questa iniziativa, Seminare il Futuro, con l’obiettivo di sostenere la ricerca per lo sviluppo di un’agricoltura sana. Urge un lavoro serio e professionale per sviluppare sementi di qualità, adatte all’agricoltura biologica e biodinamica e soprattutto sementi libere: libere da manipolazioni genetiche, libere di essere riutilizzate dagli agricoltori, libere da speculazioni economico finanziarie”, afferma il presidente di EcorNaturaSì Fabio Brescacin.<p> <p>  Il bio scenderà quindi in campo domani per cominciare con l’aiuto delle migliaia di cittadini che affluiranno nelle aziende per avviare una campagna di liberalizzazione: saranno loro a compiere l’atto concreto di semina dei campi biologici per un futuro più a misura d’uomo. Appuntamento aperto a tutti alle 10 di mattina in 30 aziende, molte delle quali appartenenti al circuito EcornaturaSì. Tra le aziende aderenti ci sono Cascine Orsine a Bereguardo (PV), a pochi chilometri da Milano; la cooperativa Agricoltura Nuova e I Casali del Pino a Roma; l’Agri.Bio.Piemonte a Dogliani (CN); l’azienda agricola la Decima a Montecchio Precalcino (VI); la società agricola biodinamica San Michele a Cortellazzo Jesolo (VE); la Coop Girolomoni a Isola del Piano (PU); La Terra e il Cielo ad Arcevia (AN);; la società agricola biodinamica Di Vaira, la più grande azienda del Molise, centro di sperimentazione sulle sementi, a Petacciato (CB); l’Az. Agr. Querceta a Putignano (BA); Az Agr. La Colombaia a Capua (CE). Per prenotazioni https://www.seminareilfuturo.it/aziende-aderenti/<p> <p> <p> <p><p> <p><p> <p> <p> <p> <p> <p><p> <p> <p><p> <p>", "time": "2018-10-13T19:20:15+01:00", "type": "scienza"}
{"title": "Caldo e siccità spingono le vigne in montagna ", "url": "https://www.lastampa.it/2018/08/07/scienza/caldo-e-siccit-spingono-le-vigne-in-montagna-ZAk7hxBX0RK9ywJjJTJ8QO/pagina.html", "review": "", "content": "<p> <p>La corsa verso l’alto dei vigneti è già iniziata. E continuerà: è possibile stimare per la viticoltura mondiale un aumento di quota di circa 800 m e di 650 km di latitudine verso Nord. Sono le previsioni di Luca Mercalli, presidente della Società Meteorologica italiana: entro la fine di questo secolo la geografia del vino mondiale sarà inevitabilmente mutata. <p> <p><p> <p>Oltre ad una riduzione delle superfici vitate, assisteremo ad una espansionedei vitigni in regioni o fasce altimetricheoggi considerate marginali o inadatte. <p> <p> <p> <p>E non poteva essere altrimenti, a causa del riscaldamento globale. La temperatura terrestre è aumentata di circa un grado nell’ultimo secolo e di 1,5°C in Europa occidentale e nel Mediterraneo, come sottolinea Mercalli: «È come se un vigneto trovasse oggi le stesse condizioni di cent’anni fa 250 metri più in alto e 200 km più a nord». <p> <p><p> <p>Se poi fallissero le misure di riduzione delle emissioni di gas serra previste dall’Accordo di Parigi l’aumento potrebbe arrivare fino a 5°C in più. «Con questo scenario l’aumento di quota e lo spostamento di latitudine per i vigneti sarà inevitabile».<p> <p> <p> <p>I DANNI DI SICCIT À  E GELATE <p> <p>I dati vendemmiali non prospettano nulla di buono: il 2017 ha visto un forte calo, che ha fatto registrare nel nostro paese il 20% di produzione in meno rispetto al 2016. I “colpevoli” sono facilmente individuabili: la grande siccità partita da maggio e le gelate di aprile hanno avuto un impatto devastante. <p> <p>Il calo della vendemmia nel 2017 ha colpito anche i nostri vicini e “cugini” produttori di vino: la Francia, con il 18% di produzione in meno rispetto al 2016, e la Spagna con il 15% in meno. <p> <p><p> <p>Anche per questo la cooperazione vitivinicola di Italia, Francia e Spagna, che rappresenta 320mila viticoltori e produce circa il 50% del vino europeo e il 25% di quello mondiale, ha deciso di cercare strategie comuni. L’intento (è stato ribadito anche al convegno “Vigneti sostenibili per climi insostenibili”organizzato a marzo a Roma dall’Alleanza delle Cooperative Agroalimentari) è quello di iniziare a lavorare su più campi per provare a individuare possibili soluzioni. Uniti per trovare degli argini ai danni dei cambiamenti climatici. <p> <p>  <p> <p>LA RICERCA SCIENTIFICA <p> <p>E un argine lo può sicuramente porre la ricerca. Negli ultimi anni proprio i cambiamenti climatici hanno dato un forte impulso a progetti di miglioramento genetico dei vitigni per la resistenza alle malattie e di nuovi portinnesti con maggiore efficienza nei confronti degli stress ambientali. <p> <p><p> <p>I risultati del primo ciclo di incroci sono dieci vitigni ottenuti dall’Università di Udine in collaborazione con IGA e con i Vivai Cooperativi Rauscedo che sono stati iscritti nel Registro Nazionale delle varietà autorizzate alla coltivazione.<p> <p><p> <p>Sempre nel Registro Nazionale dei Portinnesti sono stati inseriti quattro nuovi portinnesti della serie M, ottenuti dall’Università degli studi di Milano con la collaborazione della società Winegraft: l’aspetto più importante è che hanno dimostrato buone performances vegeto-produttive in molte condizioni di deprivazione idrica. <p> <p> <p> <p>«I risultati sul piano qualitativo e produttivo sono molto buoni – spiega Attilio Scienza, dell’Università di Milano – I vini ottenuti dai vigneti resistenti costituiti in Italia e all’estero in questi ultimi anni hanno mostrato interessanti profili organolettici, comparabili con quelli dei vitigni europei di riferimento».<p> <p>  <p> <p>IL RUOLO DELLE AZIENDE <p> <p>Ma la ricerca non basta. Occorre che anche le aziende facciano la loro parte. «Bisogna proseguire spediti sulla strada della sostenibilità in vigna – dichiara Ruenza Santandrea, coordinatrice Vino dell’Alleanza delle Cooperative Agroalimentari – partendo dalla prevenzione nella lavorazione del terreno, o dalle pratiche agricole per ottenere grappoli meno attaccabili dalle malattie». <p> <p><p> <p>La sostenibilità deve quindi mirare al risparmio idrico ed energetico, attraverso buone pratiche di lavorazione.<p> <p> <p> <p>SOSTENIBILIT À  E GENETICA <p> <p>Perché se è vero che l’agricoltura sfama la popolazione del pianeta, è altrettanto vero che non può più continuare a farlo ai ritmi e con le modalità di oggi. «L’impatto ambientale dell’agricoltura – spiega il professor Michele Morgante dell’Università di Udine – è decisamente maggiore di quanto non tendiamo comunemente a pensare. Ecco perché occorre fare uso dei progressi scientifici e tecnologici per riuscire a diminuire l’impatto delle produzioni agricole e l’utilizzo di acqua, fertilizzanti, pesticidi». <p> <p><p> <p>Per il professor Morgante le nuove tecnologie di miglioramento genetico hanno un ruolo fondamentale: «Stiamo individuando i geni che aiutano le piante a meglio utilizzare l’acqua e i fertilizzanti e a proteggersi allo stesso tempo dagli agenti patogeni».<p> <p> <p> <p>LE IPOTESI SULLA VENDEMMIA 2018 <p> <p>Sui dati della vendemmia dell’anno in corso la prudenza è ancora d’obbligo. Troppo presto per fare previsioni. Tuttavia c’è la possibilità che i numeri del 2018 siano se non altro migliori di quelli del 2017, dato che a partire dalla fine di febbraio si sono registrate condizioni meteorologiche più consone a un normale ciclo di sviluppo della vite, con l’abbassamento delle temperature che ha impedito alla vite di risvegliarsi anticipatamente. <p> <p><p> <p>Ruenza Santandrea si dichiara ottimista ma al tempo stesso molto consapevole: «Speriamo sia una vendemmia di quantità superiore allo scorso anno, ma sappiamo sarà inferiore in ogni caso al raccolto 2016 per effetto di una parziale riduzione della fertilità media indotta dal colpo di calore subito in estate».<p> <p> <p> <p> <p> <p> <p> <p><p> <p> <p><p> <p>", "time": "2018-08-07T02:00:00+01:00", "type": "scienza"}
{"title": "Agroinnova, così stop ai farmaci in agricoltura ", "url": "https://www.lastampa.it/2018/08/10/scienza/agroinnova-cos-stop-ai-farmaci-in-agricoltura-XT0mVF4n3P6eCkrG9JU4sN/pagina.html", "review": "", "content": "<p> <p>Basta farmaci in agricoltura. A parlare non sono ambientalisti, ma Agroinnova, l’innovativo Centro di Competenza per l’Innovazione in campo agro-ambientale dell’Università di Torino. Nelle sue serre a Grugliasco si studia il domani. «Noi qui lavoriamo per gli agricoltori e per le imprese» spiega la direttrice, Maria Lodovica Gullino, che ammette: «Qui non vediamo nei prodotti chimici né veleni né nemici». Ma è giunto il tempo di studiare soluzioni alternative, anche per evitare gli effetti collaterali del sovrautilizzo di queste sostanze. «Si è vissuta la stessa cosa degli antibiotici per gli umani. Sono utilissimi, ma se ne sono usati troppi. Lo stesso è avvenuto con gli agrofarmaci» afferma Angelo Garibaldi, il presidente del Centro, fitopatologo da 60 anni. <p> <p> <p> <p>La soluzione? In primo luogo prodotti naturali, come fosfiti, silicati, il bicarbonato di sodio, sale di calcio. Se somministrati nelle giuste quantità alle piante riducono le incidenze delle malattie, senza interferire con l’ambiente. Entrando nelle serre del Centro, ciò salta agli occhi. Succede un po’ come i vaccini. Le piante aumentano la loro resistenza e sono meno sensibili. Un meccanismo naturale che agisce sulle difese: le piante che hanno ricevuto queste applicazioni non sono state colpite e sono verdi e rigogliose.<p> <p> <p> <p>Ma altrettanto affascinante è un’altra sperimentazione. Si lavora con olii, come quello di timo, di basilico o di santoreggia, che inibiscono gli sviluppi dei parassiti. Si può letteralmente “massaggiare” il seme oppure il fogliame, ma, addirittura, anche il prodotto una volta raccolto. Capita, ad esempio, con pesche o pere, affinché si conservino integralmente. Anche in questo caso, in maniera naturale, si mettono k.o. i parassiti. <p> <p> <p> <p>  <p> <p> <p> <p> <p><p> <p> <p><p> <p>", "time": "2018-08-10T03:00:00+01:00", "type": "scienza"}
{"title": "Legambiente: nei laghi italiani 2,5 rifiuti ogni metro quadrato di spiaggia. Il 75% è plastica ", "url": "https://www.lastampa.it/2018/08/13/scienza/legambiente-nei-laghi-italiani-rifiuti-ogni-metro-quadrato-di-spiaggia-il-plastica-7DVTrbyWnX6gwgB9b2Yg9M/pagina.html", "review": "", "content": "<p> <p>Siamo invasi dalla plastica, i mari, gli oceani in alcune zona sono una melma di micro-plastiche. Goletta laghi, di Legambiente, da tre anni con Enea ha allargato il proprio fronte di indagine anche alle micro-plastiche, cioè plastiche con dimensione inferiore ai 5 millimetri. L’invasione adesso è stata registrata anche sulle sponde lacustri: sono stati monitorati 20 arenili nei laghi Iseo, Maggiore, Como, Garda e Trasimeno dove sono stati trovati una media di 2,5 rifiuti ogni metro quadrato di spiaggia, per un totale di 2183 rifiuti censiti. Anche in questo caso la plastica si conferma la regina indiscussa tra i materiali più trovati, con un percentuale del 75,5%. Rifiuti che possono frammentarsi così in milioni di particelle e provocare danni alla biodiversità: e, come dimostrano i dati i laghi non sono esenti dal problema delle microplastiche, un inquinamento di difficile quantificazione e impossibile da rimuovere totalmente. <p> <p><p> <p>La fotografia è stata scattata in collaborazione con il Conou – Consorzio Nazionale per la gestione, raccolta e trattamento degli oli minerali usati e Novamont, che fa il punto sulle principali criticità che minacciano i nostri laghi e i loro ecosistemi: gli scarichi non depurati e inquinanti, i rifiuti in acqua, la perdita di biodiversità, la cementificazione delle coste legale e illegale, la captazione delle acque, l’incuria e gli scempi ai danni dell’intero sistema territoriale lacustre. <p> <p><p> <p>LEGGI ANCHE  Una montagna di plastica soffoca il Mediterraneo  <p> <p><p> <p>Un viaggio quello di Goletta dei Laghi 2018 che ha toccato ad inizio luglio anche la sponda piemontese del Lago Maggiore e il Lago d’Orta   (quest’ultimo teatro di due sversamenti di inquinanti negli ultimi mesi) e che ha visto impegnati i tecnici in un monitoraggio scientifico, ma anche in una serie di attività che hanno coinvolto i cittadini e le comunità territoriali. <p> <p><p> <p>Tra queste una tavola rotonda a San Maurizio d’Opaglio dal titolo Industria, turismo ed ecosistema lacustre. La ricerca continua dell’equilibrio. Iniziativa a cui sono intervenuti numerosi rappresentanti delle istituzioni locali e del distretto produttivo della rubinetteria e dell’economia del turismo, organizzata proprio nei giorni in cui sul Lago d’Orta si verificava l’ennesimo grave sversamento di residui di lavorazione di cromatura e soda caustica. <p> <p><p> <p>LEGGI ANCHE  Microplastiche al via la Crociata per salvare gli oceani ( di Roberto Giovannini) <p> <p><p> <p>I DATI SUI RIFIUTI  <p> <p> Dopo la plastica c’è il vetro/ceramica (10,3%), seguito da metallo (4,7%) e carta/cartone (4,1%). Sul podio dei rifiuti più trovati ci sono, invece, i mozziconi di sigaretta, al primo posto con una percentuale del 29,4%; a seguire i frammenti di plastica, ovvero i residui di materiali che hanno già iniziato il loro processo di disgregazione; a seguire bottiglie (e pezzi) di vetro (7,4%); sacchetti di patatine e dolciumi (5,6%); bastoncini per la pulizia delle orecchie (3,5%); frammenti di carta (3,34%). La cattiva gestione dei rifiuti urbani resta la causa principale della presenza dei rifiuti sulle sponde dei laghi monitorati (il 63% degli oggetti è riconducibile ad essa). Questa categoria di rifiuto è rappresentato per lo più da imballaggi alimentari (sacchetti di dolciumi e bottiglie, ad esempio), in primis, e da rifiuti da fumo, principalmente mozziconi di sigaretta ma anche accendini, pacchetti di sigarette e imballaggi dei pacchetti. La carenza dei sistemi depurativi, unita con la pessima abitudine di usare il wc e gli scarichi domestici come una pattumiera, è causa della presenza del 5,4% dei rifiuti presenti. <p> <p><p> <p>L’INDAGINE SULLE MICROPLASTICHE  <p> <p> Per il terzo anno consecutivo sono state monitorate le microplastiche nei laghi. Quest’anno per ampliare gli indicatori dell’indagine i tecnici della Goletta dei Laghi hanno campionato le spiagge dei bacini toccati dalla campagna, secondo una procedura messa a punto grazie alla collaborazione con Enea. Oltre ai campionamenti condotti a centro lago, sono stati esaminati anche i principali immissari ed emissari, così da ottenere ulteriori informazioni. Legambiente ricorda a tal proposito che nelle scorse indagini sono state trovate microplastiche in tutti i bacini esaminati, nonostante le loro diversità morfologiche ed ecosistemiche. Lo scorso anno i laghi di Como e il Maggiore furono quelli in cui fu trovata la maggiore densità media di microplastiche al chilometro quadrato: rispettivamente 157mila e 123mila particelle.<p> <p><p> <p>«Il nostro studio, il primo a livello nazionale, dimostra che il problema del marine litter non riguarda soltanto mari e oceani - spiega Giorgio Zampetti, direttore generale di Legambiente -. L’80% della plastica che arriva sulle nostre spiagge viene trasportata proprio dai fiumi ed è presente in misura preoccupante anche nei laghi. L’obiettivo, dunque, è di approfondire ulteriormente la dinamica delle microplastiche nei laghi, analizzando il ruolo che questi sistemi semi-chiusi svolgono, in relazione alla presenza dei loro immissari ed emissari. Di certo il problema dei rifiuti dispersi sta assumendo proporzioni sempre più preoccupanti ed è necessario e urgente mettere in atto politiche di prevenzione e sensibilizzazione per ridurre gli impatti economici e ambientali causati da questa emergenza».<p> <p> <p> <p> <p> <p><p> <p> <p><p> <p>", "time": "2018-08-13T00:00:00+01:00", "type": "scienza"}
{"title": "La patella gigante torna a Portofino", "url": "https://www.lastampa.it/2018/10/03/scienza/la-patella-gigante-torna-a-portofino-wrjzHXdLQfjdv2szeAgPkO/premium.html", "review": "", "content": "<p> <p>C'è un tesoro prezioso ma non in piazzetta. Portofino non è soltanto luogo di celebrità e di turismo internazionale, ma anche scrigno di bellezze naturali e questa volta il suo gioiello si trova appena sotto la schiuma dell'onda: è la patella gigante. Col suo diametro di 10 cm è la patella più grande del Mediterraneo.La trama di questa storia ha visto una brutta piega a causa dell’azione umana, ma per fortuna ha ritrovato il lieto fine. Ieri era estinta e oggi è tornata. Non un miracolo bensì... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "03 ottobre 2018", "type": "scienza"}
{"title": "Mediterranea, il vivaio dove cresce il futuro ", "url": "https://www.lastampa.it/2018/08/22/scienza/mediterranea-il-vivaio-dove-cresce-il-futuro-0UphX9H1PyDqhLmGuEieeL/pagina.html", "review": "", "content": "<p> <p>Ho incontrato un vivaio, un piccolo vivaio, a Roma, dove i semi e le piante, creano l’opportunità per accogliere chi è dovuto fuggire dal proprio paese ed è qui per cercare rifugio e accoglienza.<p> <p>Mediterranea è una sfida, condotta in silenzio, con la cura che serve per far crescere i semi e offrire l’opportunità per creare un futuro migliore, ritrovando il senso più profondo della cultura del Mediterraneo, dell’incontro tra popoli e della cooperazione.<p> <p> <p> <p>Il centro della città è a pochi chilometri ma qui, nell’area che ospita Mediterranea , a pochi metri da Villa Doria Pamphili, il traffico e il rumore appaiono distanti, vivendo l’esperienza di immergersi in un pezzo di campagna romana, con i colori e i profumi che rendono questo luogo un rifugio, per gli occhi e per l’anima.<p> <p>Nata da pochi mesi, grazie al progetto realizzato in collaborazione tra la Famiglia Vincenziana, la Cooperativa Sociale Tre Fontane, ente gestore di alcuni centri SPRAR presenti sul territorio di Roma, l’associazione no profit Linaria e Margherita Grasselli, Mediterranea svolge l’attività in un terreno di due ettari messo a disposizione dalla Congregazione della Missione. <p> <p> <p> <p>Quei due ettari che fino a poco tempo fa erano incolti oggi sono l’occasione per sperimentare un modello di integrazione, rivolto a dodici beneficiari SPRAR (nuclei familiari e uomini singoli), richiedenti asilo e titolari di protezione internazionale e umanitaria, regolarmente soggiornanti a Roma, con l’intenzione di accompagnarli lungo un percorso adeguato all’inserimento nel tessuto sociale e lavorativo. Dodici visi, sette paesi di provenienza: Juwe, Mouhammathin, Adobor, Alireza, Moussa, Raphael, Lambert, Omatosho, Patience, Angela, Sekou, Loveth; Gambia, Mauritania, Nigeria, Iran, Mali, Senegal, Ruanda.<p> <p><p> <p>Un’opportunità concreta per tradurre l’articolo 10 della Costituzione che recita: “Lo straniero, al quale sia impedito nel suo paese l'effettivo esercizio delle libertà democratiche garantite dalla Costituzione italiana, ha diritto d'asilo nel territorio della Repubblica, secondo le condizioni stabilite dalla legge”. L’asilo qui diventa occasione per mettersi in gioco, per immaginare percorsi di libertà: i semi del vivaio diventano piantine da accudire e speranza nel futuro.<p> <p> <p> <p>Un laboratorio, che crea innovazione sociale, investendo in sostenibilità ambientale e nella formazione di competenze tecniche che, un giorno, possano rappresentare opportunità di lavoro e di inclusione: un vivaio che innesta piante e conoscenza, che sviluppa idee ed esperienze, raccogliendo stimoli e diffondendo la speranza di un futuro diverso. Piante e tutto quello che può servire a rendere un giardino un luogo speciale, dove trovare il silenzio e la gioia interiore di trovarsi in uno spazio naturale. Mediterranea, accanto alla produzione di piante sta sviluppando la capacità artigianale di creare oggetti per l’arredo di spazi aperti, promuovendo il riciclo e l’ingegnosità di vedere un utilizzo nuovo di materiali come il legno degli imballaggi o i rami degli arbusti.<p> <p><p> <p>Mediterranea ha saputo cogliere la sfida di proporre un vivaio che rappresentasse una propria identità avviando la coltivazione di una molteplicità di piante provenienti dall’Inghilterra, riscoprendo la tradizione dei piselli odorosi, sweet pea, che hanno la capacità di rendere unici i giardini e terrazzi con i loro colori. <p> <p> <p> <p>Dentro Mediterranea si trovano molti innesti, capaci di descrivere la forza di un’idea che parte da un seme e si sviluppa, intrecciando storie e voglia di fare: un modo nuovo di guardare agli spazi pubblici e all’economia circolare, cogliendo il senso concreto dell’esperienza di Cascina Bollate il vivaio coordinato da Susanna Magistretti, che opera, all’interno del carcere di Bollate da oltre dieci anni, coinvolgendo detenuti e giardinieri nella produzione di piante insolite e nella cura di giardini, creando professionalità nuove. <p> <p> <p> <p>Passeggiando tra i viali di Mediterranea si ritrova il senso profondo delle parole dell’Enciclica Laudato Si’, della necessità di provvedere alla cura della casa comune, accostando l’ecologia alla solidarietà, alla tutela del bene collettivo: un modo per comprendere il significato della costruzione del futuro che non è fatto di barriere e confini.<p> <p><p> <p>Un vivaio è fatto di piante e di radici; le radici si diramano nella terra ma sono anche radici di memoria e di cultura. Ogni persona coinvolta nel progetto di Mediterranea coltiva le proprie radici, cercando la strada che consenta di conservare la storia e la dignità, restituendo speranza e voglia di guardare avanti. Tra i solchi dell’orto le piante crescono e danno frutti; i fiori acquistano vigore e bellezza e fanno credere nelle stagioni che verranno.<p> <p> <p> <p>La cura della terra, l’alternarsi delle stagioni, il tempo della semina e del raccolto: qui, in questo piccolo vivaio si ritrovano tanti elementi che aiutano a ricostruire una vita normale, immaginando un percorso che, giorno per giorno, prende corpo, dove coltivare il futuro. La Terra buona dà buoni frutti se si impara a curarla e qui sta accadendo, grazie all’impegno e alla visione di chi ha immaginato un vivaio che è il bene comune.<p> <p><p> <p> <p> <p> <p> <p><p> <p> <p><p> <p>", "time": "2018-08-22T06:00:00+01:00", "type": "scienza"}
{"title": "Il Parco del Po tra Alessandria e Vercelli nella mappa delle foreste verdi d’Europa ", "url": "https://www.lastampa.it/2018/08/16/scienza/il-parco-del-po-tra-alessandria-e-vercelli-nella-mappa-delle-foreste-verdi-deuropa-l2KY8p1gsi0HTW4hQPoYXJ/pagina.html", "review": "", "content": "<p> <p>È il gigante verde-blu, con le sue acque a volte limpide e molto spesso salmastre, d’estate abbattuto dalla siccità e sempre la fonte primaria dell’agricoltura. E’ il Po che con il Parco a lui dedicato nell’area di Alessandria e Vercelli è rientrato nella prima mappatura degli ecosistemi naturali dell’Europa centrale. La mappa del verde targato Ue l’ha disegnata Enea. L’ Agenzia nazionale per l’energia e lo sviluppo economico con altri nove partner ha fatto parte del progetto europeo MaGICLandscapes  per la prima mappa transnazionale delle infrastrutture verdi dell’Europa centrale. <p> <p><p> <p>Dalla ricerca su 100 milioni di ettari tra Italia, Austria, Germania, Polonia e Repubblica Ceca, il risultato è che gli ecosistemi naturali e semi-naturali coprono 60 milioni di ettari, pari al 60% del territorio. In Italia Enea ha validato la mappa per il Parco fluviale del Po nel tratto piemontese compreso tra le province di Alessandria e Vercelli. Le «infrastrutture verdi e blu» sui 60 milioni di ettari sono 70% boschi, praterie, laghi e fiumi e al restante 30% da aree semi-naturali come il verde urbano e alcune tipologie di territori agricoli. <p> <p><p> <p>LEGGI ANCHE  Il grande fiume: sul delta del Po, dove il cielo si specchia <p> <p><p> <p>La mappatura ha evidenziato però anche «l’ assenza di ecosistemi naturali essenziali alla sicurezza del territorio e alla qualità dell’ambiente su 40 milioni di ettari, pari a circa il 40% del territorio, per cause legate all’urbanizzazione e allo sfruttamento intensivo per scopi produttivi». Nel Parco fluviale del Po Enea ha individuato sui 14mila ettari di territorio mappato le aree naturali e agricole che contribuiscono alla ‘salute’ dell’ambiente grazie a “servizi” ecosistemici essenziali come la depurazione di aria e acqua, l’approvvigionamento di cibo e legname, la riduzione dell’erosione e del rischio alluvioni, la conservazione della biodiversità e la regolazione del microclima, del ciclo idrogeologico e dei nutrienti. «Abbiamo realizzato una mappatura molto dettagliata classificando come infrastrutture verdi le risaie e i querceti ma non i pioppeti, seppur molto diffusi nella Pianura Padana. Il motivo sta nel fatto che le risaie, pur essendo coltivazioni intensive alla pari dei pioppeti, hanno cicli che ‘simulano’ ambienti palustri o sponde lacustri, dando la possibilità a numerosi animali come invertebrati e anfibi di viverci oppure di trovare cibo, come nel caso di aironi e trampolieri. Il pioppeto, invece, non è un’area boscata ma una coltivazione intensiva che richiede il mantenimento di suolo nudo senza sottobosco e un periodico taglio raso» spiega Simone Ciadamidaro, ricercatore Enea del laboratorio di Biodiversità e servizi ecosistemici.<p> <p><p> <p>Realizzata con sopralluoghi sul campo e con dati cartografici forniti da Regione Piemonte e Parco del Po vercellese-alessandrino, l’analisi Enea ha evidenziato il ruolo del fiume come ecosistema essenziale per il territorio, nonostante un’agricoltura intensiva e la presenza di attività produttive e insediamenti abitativi. In particolare, il tratto del Po compreso tra Torino e la confluenza con il fiume Ticino è stato identificato, insieme ai principali affluenti, come un corridoio ecologico di 120 chilometri tra le Alpi e l’Appennino. «Nei 90 chilometri che abbiamo preso in esame, esiste una variegata ricchezza di flora e fauna legata al fiume e una buona dinamicità naturale testimoniata dalla presenza di meandri, canali intrecciati, ghiaieti e rami morti. Queste caratteristiche garantiscono la sicurezza dei territori circostanti e a valle perché permettono la dispersione della massa d’acqua durante le piene eccezionali», spiega un’altra ricercatrice Maria Rita Minciardi che fa parte del laboratorio di Biodiversità e servizi ecosistemici. «Tuttavia, in altri tratti del Po lo sfruttamento del territorio a fini agricoli, industriali e residenziali ha compromesso questa dinamicità idro-morfologica da grande fiume di pianura. Il compito di MaGICLandscapes sarà quello di individuare gli strumenti scientifici e legislativi più adatti per proteggere e aumentare le infrastrutture verdi del territorio, essenziali alla mitigazione del cambiamento climatico e alla conservazione degli habitat di flora e fauna selvatiche». <p> <p><p> <p>Accanto al lavoro di mappatura, che rappresenta il primo obiettivo raggiunto dal progetto triennale, Enea e Città metropolitana di Torino, l’altro partner italiano di MaGICLandscapes, hanno realizzato anche un inventario di leggi e politiche nazionali sulle infrastrutture verdi. Il prossimo passo per i ricercatori dell’Agenzia sarà la definizione di un sistema di valutazione del beneficio pubblico, come ad esempio la riduzione del rischio di alluvioni e dell’inquinamento e la possibilità di fruirne maggiormente, e lo sviluppo di strategie e piani d’azione per la diffusione e la valorizzazione delle infrastrutture verdi a livello locale.<p> <p> <p> <p> <p> <p><p> <p> <p><p> <p>", "time": "2018-08-16T00:00:00+01:00", "type": "scienza"}
{"title": "Decreto terremoto blindato, occasione persa per i territori ", "url": "https://www.lastampa.it/2018/07/27/scienza/decreto-terremoto-blindato-occasione-persa-per-i-territori-akiup0KfLiIDeFv6tXPz4O/pagina.html", "review": "", "content": "<p> <p>Il decreto terremoto avrebbe potuto essere una svolta per una ricostruzione rapida, ma sicura e di qualità. Invece è solo un’occasione persa. La legge di conversione del decreto è arrivata in Aula alla Camera blindata e così è rimasta. Con una chiusura totale e solo vaghi impegni a parole da parte di governo e maggioranza sulle proposte migliorative presentate dalle opposizioni. Una chiusura che, tra l’altro, è un tradimento degli impegni presi con le popolazioni colpite dal sisma e non aiuterà il rilancio della ricostruzione nel segno della qualità. Una fiducia di fatto targata ‘Governo del cambiamento’.    Avremmo voluto aiutare la ricostruzione e la ripresa delle aree del Centro Italia duramente colpite dal sisma del 2016 a partire dall’istituzione del fascicolo di fabbricato per gli edifici privati ammessi ai contributi pubblici per la ricostruzione. Così come avremmo voluto fosse previsto l’accesso al sisma-bonus per le somme eccedenti il massimale di spesa previsto per il ripristino dell’agibilità e anche per quelle derivanti da ulteriori interventi di rafforzamento strutturale. Per evitare la soppressione di classi, se non di intere scuole, nei Comuni colpiti dal sisma abbiamo proposto purtroppo invano la deroga al numero massimo e minimo di alunni per classe anche per i prossimi due anni scolastici. Bocciati anche gli emendamenti per rendere più rapida la valutazione della congruità del prezzo delle aree acquisite dagli Enti Locali per la ricostruzione, rafforzare il sostegno al reddito e prorogare ulteriormente le restituzioni Irpef. Un ‘elenco dei desideri’ che non hanno trovato spazio nel provvedimento approvato in via definitiva alla Camera perché la maggioranza giallo-verde ha fatto muro sul testo uscito dal Senato. Mantenendo inalterate anche misure scritte con una formulazione quantomeno dubbia, sulle quali sarebbe stato necessario intervenire.<p> <p>In particolare, la soluzione al problema delle difformità edilizie che stanno frenando la ricostruzione non può essere quella di riaprire di fatto la strada al condono edilizio del 2003. Così non si fa un buon servizio al Paese e si crea un pericoloso precedente. Sulla questione la maggioranza avrebbe dovuto riflettere di più. E avrebbe dovuto proporre una norma che partisse dal rispetto di tutte le norme urbanistiche e di sicurezza vigenti, dalla qualità e dal monitoraggio del patrimonio edilizio.<p> <p><p> <p>Pur nella drammaticità del caso, penso che la ricostruzione debba essere l’occasione per non ripetere gli errori del passato e per fare delle aree del cratere un esempio virtuoso di riprogettazione degli spazi, di sostenibilità e innovazione, di rilancio delle area interne. Ma serve lungimiranza e visione. Evidentemente non è questo il provvedimento che spingerà nella giusta direzione. Un’occasione persa, appunto.<p> <p><p> <p>In positivo possiamo segnalare solo l’Ordine del giorno a firma mia e del collega Fornaro accolto dalla Camera che impegna l’esecutivo a istituire la Banca dati nazionale sullo stato del territorio, degli interventi antisismici, di riduzione del rischio idrogeologico e delle opere e dei manufatti realizzati quale utile strumento per la gestione del territorio. Una magra consolazione.<p> <p><p> <p><p> <p><p> <p> * ecologista, già presidente di Legambiente, deputata di LeU <p> <p><p> <p> <p> <p> <p> <p><p> <p> <p><p> <p>", "time": "2018-07-27T10:45:56+01:00", "type": "scienza"}
{"title": "Ilva, Tap e Tav, tormenti a Cinque Stelle ", "url": "https://www.lastampa.it/2018/08/02/scienza/ilva-tap-e-tav-tormenti-a-cinque-stelle-3N2m36o84UFWbpifadU9mO/pagina.html", "review": "", "content": "<p> <p>Te lo do io il cambiamento! Potremmo sintetizzare così - parafrasando un noto comico genovese - la difficoltà in cui si dibatte il Movimento 5 Stelle. Ora che il sogno di prendere il governo del Paese è diventato realtà, diventano reali anche tutti quegli ostacoli e vincoli che il cambiamento lo impediscono da sempre. È la storia del Tap, della Tav, dell’Ilva delle grandi vertenze ambientali il cui presidio ha consentito negli anni ai 5 Stelle di crescere e radicarsi nel territorio, non tanto con gruppi organizzati stile vecchio partito, ma come punto di riferimento politico di comitati e associazioni nati sui territori contrastando grandi opere, infrastrutture energetiche, discariche.<p> <p>Vertenze spesso condivisibili, qualche volta in odor di nimby ma che il Pd di Matteo Renzi ha spesso snobbato e deriso. Il Movimento 5 Stelle ha fatto l’opposto: si è infilato in ogni vertenza ambientale, senza mai metterla in discussione, l’ha cavalcata, esasperata spesso e ha soprattutto promesso che una volta al governo l’avrebbe risolta. È il caso del Tap. In Puglia hanno sfilato illustri esponenti del Movimento a dire che con loro l’opera sarebbe stata bloccata in due settimane, o che l’Ilva sarebbe stata chiusa e riconvertita. E su queste promesse hanno fatto il pieno di voti. Alla prova dei fatti scoprono quanto la realtà sia più complessa della propaganda e fanno retromarcia su tanti fronti. Il Ministro Lezzi, salentina doc, scopre oggi che il Tap è legato ad accordi internazionali, che la situazione è più articolata. Stessa musica in Piemonte: il No Tav non è così semplice da realizzare. Benvenuti nella realtà verrebbe da dire. Per anni noi ecologisti delle associazioni storiche abbiamo provato a spiegare che, oltre all’opposizione alle opere in questione, era necessario interloquire su soluzioni e alternative, insistere su confronto e partecipazione dei cittadini. La sinistra di governo ci trattava da traditori, i 5 Stelle da venduti al potere!<p> <p><p> <p>Anche i cittadini coinvolti nelle mobilitazioni stanno facendo un bel bagno di realtà: a imporre un temporaneo e “simbolico” stop al Tap è stato solo il Sindaco di Melendugno, Marco Potì, con un’ordinanza che per 30 giorni vieta anche il prelievo di acqua dai pozzi a causa del rilevamento in falda di alcuni metalli pesanti, come cromo, arsenico e nichel, in quantità fino a cinque volte superiori ai limiti consentiti. Un atto che confermerebbe la violazione di alcune delle prescrizioni VIA, che io stessa avevo segnalato insieme ad altre irregolarità in un atto di sindacato ispettivo. Ma a cui il ministero dell’Ambiente non ha dato troppo peso: rispondendo alla mia interrogazione ha messo nero su bianco che, grazie alle stringenti prescrizioni imposte, gli impatti ambientali dell’infrastruttura sarebbero non significativi.<p> <p><p> <p>Giravolta di 180 grandi anche sull’Ilva. Siamo passati dalla promessa di chiuderla alla trattativa del ministro Di Maio per ottenere migliori condizioni da Arcelor-Mittal, giocata a colpi di pareri Anac e procedura per valutare l’annullamento della gara. Dimostrando ancora una volta quello che manca al governo del cambiamento: un’idea chiara di dove andare, delle soluzioni alternative da proporre e soprattutto la trasparenza di cui hanno fatto un cavallo di battaglia. Intendiamoci, sull’Ilva Di Maio ha ragione: gli impegni presi da Arcelor-Mittal su ambiente e lavoro sono insufficienti e soprattutto l’offerta alternativa in fase di gara era decisamente migliore. <p> <p><p> <p>Personalmente non ero e non sono per la chiusura dell’acciaieria perché non sarebbe la soluzione ai problemi dei tarantini. Piuttosto dopo anni di promesse e rinvii, è ora di pretendere per l’Ilva tempi certi e stringenti per gli interventi indispensabili alla tutela della salute e dell’ambiente. <p> <p><p> <p>È tempo di affrontare i nodi irrisolti: una celere copertura dei parchi minerari e dei nastri trasportatori, investimenti adeguati per una radicale innovazione tecnologica nel ciclo produttivo, la bonifica in tempi certi delle aree contaminate, efficaci interventi di mitigazione durante i wind days, una valutazione integrata di impatto ambientale e sanitario che tenga conto della massima capacità produttiva, una efficace rete di monitoraggio ambientale, la tutela dei livelli occupazionali.<p> <p><p> <p>Senza risanamento ambientale e innovazione industriale non ci può essere futuro per l’Ilva di Taranto, così come senza rilancio industriale non ci può essere risanamento del territorio. È necessario mettere in campo un progetto ambizioso che punti ad una produzione dell’acciaio moderna e sostenibile ed è necessario farlo ora.<p> <p><p> <p>Infine la Tav, anche qui accordi internazionali e promesse fatte. Dopo trent’anni di proclami e progetti la Torino-Lione è ancora ai blocchi di partenza. Nel frattempo molte cose sono cambiate: l’ultimo documento pubblicato dall’Osservatorio per la Torino-Lione istituito presso la Presidenza del Consiglio di Ministri riconosce che molte proiezioni fatte 10 anni fa sono state smentite dai fatti. Siamo di fronte ad un’opera progettata e studiata per far fronte ad un aumento a suo tempo definito insostenibile dei traffici e che viene poi deliberata anche con il venir meno conclamato di questi presupposti. Sarebbe bene che il Governo si fermasse e riaprisse una fase di confronto con il territorio, con la Francia e con l’Unione Europea per capire cosa è utile davvero fare garantendo il territorio e la capacità commerciale del Paese. <p> <p><p> <p>* ecologista, deputata di Liberi e Uguali<p> <p> <p> <p> <p> <p><p> <p> <p><p> <p>", "time": "2018-08-02T00:00:00+01:00", "type": "scienza"}
{"title": "Se il TAP non serve ", "url": "https://www.lastampa.it/2018/08/13/scienza/se-il-tap-non-serve-YkKWl5J0Nb9zirr679vEfK/pagina.html", "review": "", "content": "<p> <p>E’ sorprendente la mancanza dal dibattito sul gasdotto TAP di un’analisi basata sui fatti e sulle reali dinamiche economiche, energetiche e geopolitiche che determinano gli effetti e l’utilità o meno del progetto. L’ultima fantasia populista di Matteo Salvini è che con il TAP l’energia costerà il 10% in meno. Questa si aggiunge ai motivi ricorrenti contro o a favore del progetto, dalle preoccupazioni circa la destinazione finale del gasdotto al disegno di una strategia di sicurezza energetica tutta da verificare. Tutto ciò oscura in realtà gli aspetti determinanti del TAP.<p> <p><p> <p>Manca inoltre un inquadramento della scelta all’interno di una visione strategica sul futuro energetico dell’Italia e dell’Europa in un momento di profonda trasformazione tecnologica e della consapevolezza che dobbiamo accelerare il processo di decarbonizzazione per limitare gli effetti destabilizzanti del cambiamento climatico in corso.<p> <p><p> <p>Innanzitutto occorre riscontrare che la domanda di gas, sia in Italia che in Europa, è in calo strutturale. Il livello attuale dei consumi di gas in Italia è sceso a quello dei primi anni 2000 in maniera crescente grazie al contributo fondamentale dell’efficienza energetica e delle rinnovabili che sostituiscono il consumo e le importazioni di gas, e in generale quello dei combustibili fossili, nel settore termico e in quello elettrico. L’Agenzia Internazionale dell’Energia calcola che l’efficienza energetica è stato il fattore che più ha contribuito in Europa, dunque di più delle varie congiunture economiche, a ridurre le importazioni di gas dal 2000 al 2015. Questi dati sono confermati da diversi studi di impatto della Commissione Europea, la quale calcola inoltre che ogni 1% guadagnato in efficienza energetica provoca un risparmio del 2,5% sulle importazioni di gas. L’impiego delle rinnovabili dal 2005 al 2015 ha invece permesso agli italiani di ridurre i consumi di combustibili fossili del 12%.<p> <p><p> <p>Nonostante normali fluttuazioni annuali, l’aspettativa predominante è che il calo continuerà trainato dalla sempre più profonda decarbonizzazione dell’economia. La Strategia Energetica Nazionale (SEN), varata alla fine 2017, stima un calo dei consumi di gas del 10% al 2030 rispetto il 2015, contribuendo così alla riduzione attesa della dipendenza energetica da importazioni di oltre dodici punti percentuali (da 76,5% nel 2015 a 63,8% nel 2030). Tutto ciò nonostante la progressiva chiusura delle centrali a carbone entro il 2025. I dati della Commissione Europea confermano questo trend: il raggiungimento dei nuovi target europei al 2030 del 32% di energie rinnovabili e del 32,5% di efficienza energetica provocherebbe un taglio netto delle importazioni di gas in Europa equivalente alle importazioni annuali dell’Italia (circa 70 miliardi di metri cubi), con un risparmio per cittadini e imprese di oltre 10 miliardi di euro l’anno. Questi dati prendono in considerazione il calo atteso della produzione di gas interno all’Europa, soprattutto nei Paesi Bassi, che sarà così sovra-compensato dall’utilizzo sempre maggiore di rinnovabili ed efficienza energetica. <p> <p><p> <p>Queste sono dunque da considerarsi dirette concorrenti del gas. Il processo di decarbonizzazione e la già grande capacità di importazione dell’Italia, al momento sottosfruttata, pongono un interrogativo chiave sul bisogno reale di nuove infrastrutture per l’importazione di gas. Il calo dei consumi di gas mette in questione l’effettiva utilità di nuovi gasdotti e rigassificatori che rischiano così di rimanere sottosfruttati e diventare investimenti non ammortizzabili. E’ difficile capire come i flussi di importazioni attesi per il TAP, stimati a 8,8 miliardi di metri cubi e legati a un contratto di fornitura dalle condizioni ignote per i prossimi 25 anni, si realizzeranno in un mercato in calo, con infrastrutture già sottoutilizzate e con prezzi potenzialmente non competitivi. Infatti già oggi la capacità di importazione dell’Italia, di oltre 130 miliardi di metri cubi, è sfruttata in media per solo il 50%. I flussi attesi del TAP rischiano così di diventare una fantasia come anche la promessa di nuove importazioni di gas liquido dagli Stati Uniti promessa dal Presidente della Commissione Europea Juncker al Presidente americano Trump durante la sua ultima visita a Washington.<p> <p> <p> <p>Guardando ai prezzi, studi dell’Università di Oxford mostrano come il gas del Mar Caspio rischia di non essere competitivo sui mercati europei rispetto agli approvvigionamenti esistenti fin tanto che i prezzi del gas russo, e la capacità di Gazprom di reagire alla nuova concorrenza, risultano più bassi rispetto ai prezzi di importazioni che l’Italia dovrebbe sostenere attraverso il TAP. I risparmi in bolletta promessi da Salvini rimarranno una fantasia. A questa sfavorevole situazione economica vanno aggiunti importanti fattori geopolitici che potrebbero limitare l’effettivo sviluppo delle risorse caspiche e il loro trasporto, come la disputa aperta sulla divisione delle acque territoriali del Mar Caspio tra Azerbaijan, Iran, Russia, Kazakistan e Turkmenistan, e il trasporto del gas attraverso la nuova Turchia di Erdogan.<p> <p><p> <p>Una strategia che punta a diversificare le rotte da un regime autoritario illiberale (Russia) e che promette dipendenza (non assicurata per i motivi di cui sopra) da fornitori e paesi di passaggio dalle credenziali altrettanto autoritarie e illiberali (Azerbaijan e Turchia) pone dei seri interrogativi sulla reale effettività della strategia e sulla credibilità europea. In un momento di profonda trasformazione tecnologica, di crisi del multilateralismo e dei valori liberali europei e della consapevolezza di dover agire più in fretta sul fronte del cambiamento climatico occorre un ripensamento profondo di questa strategia. Il concetto di “diversificazione” deve essere allora ripensato alla luce sia di soluzioni infrastrutturali alternative, dando priorità a quelle dai benefici più alti come l’efficienza energetica e le rinnovabili, sia delle nuove relazioni internazionali che vogliamo e dobbiamo costruire nel ventunesimo secolo senza sacrificare i valori fondativi europei. <p> <p><p> <p>Il raggiungimento degli obiettivi dell’Accordo di Parigi di limitare l’aumento di temperatura media globale ben al di sotto dei 2 gradi con sforzi di rimanere entro l’1,5 implica che il sistema energetico europeo deve raggiungere “zero emissioni nette” entro il 2050. Garantire la sicurezza di un tale sistema è possibile con le tecnologie già a disposizione, come i sistemi di gestione intelligente della domanda, le smart grids, le interconnessioni e i sistemi di stoccaggio. Il problema non è tecnologico ma politico: dobbiamo fare di più per schierare le nuove tecnologie su larga scala attraverso nuove regole e nuovi investimenti. <p> <p><p> <p>Il mito del gas come “fonte fossile pulita”, per le sue minori emissioni rispetto al carbone, ha creato la percezione che ne possiamo disporre a piacimento senza preoccuparci dei suoi impatti climatici. Il gas è responsabile del 20% delle emissioni globali di CO2 del settore energetico e, se paragonato agli obiettivi di Parigi e alle sue conseguenze ambientali, è una fonte fossile ad alte emissioni perché senza una sua progressiva dismissione non sarà possibile raggiungere gli obiettivi e garantire la sicurezza e la prosperità di cittadini e imprese. L’idea del gas come “fonte di transizione” o “ponte” va allora pensata all’interno degli obiettivi di Parigi e del sistema energetico del futuro che vogliamo costruire. Le infrastrutture a gas esistenti possono contribuire in modo positivo alla sicurezza e flessibilità del sistema energetico attuale fin tanto che le nuove tecnologie non siano dispiegate su larga scala. Ma è altrettanto chiaro che non vi è più spazio per nuove infrastrutture fossili se vogliamo seriamente limitare il cambiamento climatico a un livello gestibile. <p> <p><p> <p> Una delle lezione più importanti che emerge dal caso TAP è che prima di investire ingente capitale politico ed economico in un nuovo progetto di natura fossile occorre una seria e attenta valutazione dei costi e dei benefici alla luce degli obiettivi di Parigi e delle alternative non fossili che già oggi non solo offrono gli stessi servizi di sicurezza e flessibilità ma sono fonte di lavoro e crescita locali.<p> <p> <p> <p>Per una decisione definitiva sul futuro del progetto, considerato lo stadio dei lavori completati al 70% e l’accordo politico tra Italia, Albania e Grecia, occorre un’accurata e trasparente valutazione dei costi e dei benefici della cancellazione del progetto. I costi reali per i cittadini devono essere bilanciati dai benefici di breve, medio e lungo periodo derivanti dal risparmio generato dalle mancate importazioni, dagli investimenti nelle alternative pulite e i conseguenti benefici occupazionali e di crescita e dalla riduzione delle emissioni. I dati del Ministero dello Sviluppo Economico parlano chiaro: le misure di efficienza energetica attuate tra il 2005 e il 2017 hanno generato risparmi per 3,5 miliardi di euro dall’importazioni di fonti fossili ed evitato l’emissione di 34,9 milioni di tonnellate di CO2. A livello geopolitico e diplomatico, occorre un ripensamento delle relazioni internazionali a favore di scelte in linea con i trattati internazionali e i valori fondativi e gli interessi dell’Italia e dell’Europa in un clima politico e ambientale in profondo cambiamento.<p> <p><p> <p>* già esperto di questioni energetiche e ambientali per la Presidenza del Consiglio dei Ministri nel Governo Gentiloni, collabora con E3G e l’Istituto Affari Internazionali    <p> <p>   <p> <p>Twitter: @lucaberga <p> <p>  <p> <p> <p> <p> <p> <p><p> <p> <p><p> <p>", "time": "2018-08-13T10:00:08+01:00", "type": "scienza"}
{"title": "Perché il gasdotto TAP serve (e non fa male) ", "url": "https://www.lastampa.it/2018/08/20/scienza/perch-il-gasdotto-tap-serve-e-non-fa-male-OR2HzEldX6eBAJStOCK4GO/pagina.html", "review": "", "content": "<p> <p>TAP sta per Trans Adriatic Pipeline, il gasdotto che porterà 10 miliardi di metri cubi di gas all’anno dal Mar Caspio all’Europa, nella sua parte più meridionale, in Puglia nel comune di Melendugno. Qui, sotto la spiaggia di San Foca, si realizzerà con la tecnologia della “talpa”, un microtunnel, una galleria di circa 1500 metri a dieci-quindici metri sotto il livello del suolo, che riceverà il tubo in arrivo dall’Albania, dopo una traversata di 105 chilometri sul fondo dell’Adriatico. Uscito dalla galleria, a ottocento metri dalla spiaggia, il tubo, di 90 centimetri di diametro, sarà interrato sotto 2 metri per altri 8 chilometri, per collegarsi alla rete nazionale del gas, fatta di oltre 33 mila chilometri, parte integrante della rete europea, lunga 250 mila chilometri di tubi simili a quelli di TAP.<p> <p><p> <p>TAP è l’ultimo tratto (circa 870 km tra Grecia, Albania, Adriatico e Italia) di una infrastruttura strategica di 3500 chilometri che collega i grandi giacimenti di gas del Caspio con l’Europa con un investimento di 40 miliardi di dollari, di cui 5 relativi al TAP, 1 miliardo circa dei quali assegnato per contratti di costruzione ad imprese italiane (un conto che arriva ad oltre 3 miliardi se consideriamo il totale dei lavori affidati a imprese italiane lungo l’intero percorso dal Caspio al Salento). L’Unione Europea l’ha dichiarato Progetto di Interesse Comune e gli ha garantito finanziamenti agevolati: è infatti il primo passo per avere il Corridoio Sud del Gas, quello su cui si discute da vent’anni e che ha visto le ipotesi del Nabucco e del South Stream svanire, a scapito degli interessi strategici dell’Italia e delle sue aziende. Nel frattempo la Germania, ha realizzato il Nord Stream da 50 miliardi metri cubi anno attraversando il Baltico per 1000 chilometri e ne sta realizzando il raddoppio a 100 miliardi metri cubi anno (la Germania consuma 90 miliardi metri cubi di gas all’anno e ha una capacità di importazione già oggi oltre 200 miliardi metri cubi). <p> <p><p> <p>  <p> <p> <p> <p> <p><p> <p> <p><p> <p>", "time": "2018-08-20T18:57:48+01:00", "type": "scienza"}
{"title": "“Per Genova non solo il nuovo ponte sul Polcevera ma un progetto sulla viabilità” ", "url": "https://www.lastampa.it/2018/08/30/scienza/per-genova-non-solo-il-nuovo-ponte-sul-polcevera-ma-un-progetto-sulla-viabilit-wBsG5DpoQYCx6xDZFNeWXP/pagina.html", "review": "", "content": "<p> <p>Chi si aspettava proposte concrete per il futuro di Genova è rimasto deluso. Nell’audizione sul crollo del ponte Morandi alle Commissioni Ambiente e Lavori Pubblici di Camera e Senato il ministro delle Infrastrutture e dei Tasporti Toninelli non ha dato risposte ai problemi della città, quelli degli sfollati - anche quelli che dovessero venire mentre si costruirà il nuovo ponte - delle 230 imprese ferme per inagibilità dell’area come quelli di mobilità comuni a tutti i cittadini. E molti dei quesiti posti da noi parlamentari di opposizione sono rimasti inevasi. A partire dalla richiesta di una legge speciale per la città. <p> <p><p> <p>Per Genova e per la Liguria chiediamo di ricostruire il ponte sul Polcevera, di affrontare le esigenza della città e di accompagnare l’opera con un progetto complessivo di mobilità. Che abbia tre direttrici: dare ai genovesi alternative valide all’uso dell’auto investendo su trasporto pubblico e cura del ferro; puntare su intermodalità, efficienza, sostenibilità ed accessibilità dei trasporti; prendere in carico sia le persone che le merci. Due cose da fare subito sono il rafforzamento del nodo di Brignole e lo spostamento dalla gomma al ferro dell’uscita delle merci dal porto, così da scaricare le strade urbane. Urgenti anche il raddoppio della linea ferroviaria verso la Francia e il potenziamento dei treni regionali e pendolari, che invece dal 2010 sono calati dell’8%. Importanti per garantire il diritto alla mobilità nell’area metropolitana anche l’ampliamento della rete tramviaria e metropolitana.<p> <p>Abbiamo inoltre sollecitato, sembrerebbe invano, una legge speciale per Genova che dia sistematicità, trasparenza e certezza sulle misure a favore della città. Interventi che devono riguardare le case per gli sfollati, la mobilità e la salvaguardia del lavoro per le aziende coinvolte.<p> <p><p> <p>Non è chiaro poi cosa intenda fare il Governo delle autostrade italiane. Agli annunci di revoca della concessione per inadempienza ad Autostrade per l’Italia e di ritorno alla gestione pubblica di metà agosto, infatti, è seguita una posizione assai più ambigua del Ministro Toninelli, che in audizione ha parlato di revisione caso per caso. Una sorta di nazionalizzazione a la carte. Con parole tanto vaghe da denunciare la mancanza di un disegno strategico da parte dell’esecutivo. Nonostante l’inaccettabile tragedia del crollo del Ponte Morandi - un dramma su cui andrà fatta piana luce e sulle cui cause e responsabilità indaga la magistratura – abbia acceso un intenso dibattito sulle distorsioni del nostro sistema di concessioni autostradali. Un regime che trascura l’interesse pubblico ma garantisce i profitti dei concessionari. Nel 2017 su oltre 8 miliardi di pedaggi pagati 2 sono andati ad Iva e canoni allo Stato e circa 6 alle varie concessionarie, ma gli investimenti sono stati meno di un miliardo (fonte: Aiscat, Mit). Mentre i concessionari hanno avuto garantiti utili a nove zeri, lo Stato ha visto indebolirsi il suo ruolo di regolazione, vigilanza e controllo.<p> <p><p> <p>Giusto, dunque, si parli di revoca o revisione della concessione. Processi in cui però dovrà essere coinvolto il Parlamento, specie se si tratterà di riscrivere le regole della concessione. Nel momento in cui si rimettono in discussione il sistema di gestione della rete autostradale e le sue norme, arrivando ad immaginare una rinazionalizzazione, è fondamentale dare spazio al confronto politico parlamentare, cercando anche di capire cosa non ha funzionato e come mai il partito delle concessionarie abbia potuto imporsi ai governi di ogni colore. Le decisioni sul futuro delle autostrade dovranno tutelare l’interesse pubblico e rafforzare il ruolo di vigilanza e controllo dello Stato. Inoltre qualsiasi intervento futuro non dovrà prescindere da un confronto con il territorio per pianificare opere veramente utili al Paese.<p> <p>Mettere ad esempio in relazione la tragedia di Genova con la Gronda autostradale di Ponente, come molti hanno fatto, non ha senso. Il progetto, costoso e ad alto impatto ambientale in un territorio già fragile, prevede infatti il mantenimento del viadotto sul Polcevera con la maggior parte del traffico che continuerebbe a passare proprio da lì.<p> <p>Per il bene di tutto il Paese mi auguro che il governo faccia scelte coraggiose, valorizzando il contributo del Parlamento. Non è solo il ponte Morandi ad essere crollato. Su quel viadotto anche la fiducia dei cittadini verso lo Stato ha vacillato e rischia di venire meno. Dobbiamo dimostrare rapidamente agli italiani che lo Stato è in grado di garantire la loro sicurezza sulle strade - questa sì una vera emergenza, non come quella degli ‘invasori’ stranieri brandita dal Ministro Salvini - e che il valore pubblico del servizio è alla base di ogni scelta che verrà fatta.<p> <p>*Deputata LeU <p> <p> <p> <p> <p> <p><p> <p> <p><p> <p>", "time": "2018-08-30T12:55:11+01:00", "type": "scienza"}
{"title": "Dalla tragedia di Raganello una spinta per fruire in sicurezza le bellezze della aree protette ", "url": "https://www.lastampa.it/2018/08/23/scienza/dalla-tragedia-di-raganello-una-spinta-per-fruire-in-sicurezza-le-bellezze-della-aree-protette-ISgpM9gZhKyALkr1OmJn4O/pagina.html", "review": "", "content": "<p> <p>La reazione immediata alla tragedia delle gole del Raganello nel Parco Nazionale del Pollino  è stata di sgomento e di vicinanza e solidarietà alle famiglie delle vittime, le quali, immagino non sapranno darsi pace per delle morti così assurde.<p> <p><p> <p>Desidero esprimere solo il mio punto di vista per quello che riguarda il ruolo dei parchi. Primo aspetto: i parchi possono regolamentare l’accesso in determinate aree? La risposta è “non è che possono, devono”. Un parco deve regolamentare la fruizione così come altre attività, ma per quale finalità? Quella per la quale si istituiscono i parchi: la tutela della biodiversità. Per esempio nel parco nazionale del Gran Paradiso sono state vietate le arrampicate su alcune cascate ghiacciate in Valnontey, non perché attività pericolose, ma perché possono interferire con la nidificazione di una specie importantissima e rara come il Gipeto. Per motivi analoghi numerose altre aree protette vietano le arrampicate in determinati periodi dell’anno e lo stesso Parco del Pollino le ha fatto in zone interessate dalla nidificazione dell’Aquila reale.<p> <p>I parchi, invece, non hanno alcuna competenza nel regolamentare accessi per la sicurezza delle persone.<p> <p><p> <p>  <p> <p> <p> <p> <p><p> <p> <p><p> <p>", "time": "2018-08-23T17:10:26+01:00", "type": "scienza"}
{"title": "Cosa è OGM o cosa invece nasce dalla selezione naturale? Una importante sentenza della Corte di Giustizia europea ", "url": "https://www.lastampa.it/2018/09/13/scienza/cosa-ogm-o-cosa-invece-nasce-dalla-selezione-naturale-una-importante-sentenza-della-corte-di-giustizia-europea-E0C2p5NPJsbTJaMrmUl1ZP/pagina.html", "review": "", "content": "<p> <p>La Corte di Giustizia Europea si è recentemente pronunciata in merito al tipo di valutazione al quale debbono essere sottoposti gli organismi in cui sono state indotte delle mutazioni genetiche.<p> <p>Una breve premessa.<p> <p>Nel corso degli ultimi decenni i vegetali coltivati e anche gli animali allevati, hanno fortemente incrementato la loro produttività.<p> <p>Qualche dato.<p> <p><p> <p>La produttività del frumento dai 16 quintali per ettaro degli anni ’30 si è passati agli attuali circa 65 quintali. Di mele se ne producono oltre 40 tonnellate per ettaro, di pere e di susine circa 20 a fronte delle produzioni molto basse che si ottenevano quando gli alberi venivano coltivati per uso prevalentemente domestico. Una gallina produceva dalle 30 alle 50 uova l’anno e adesso ne produce ben oltre 300. Le migliori mucche producevano intorno ai 20 litri di latte al giorno mentre attualmente superano i 40 litri.<p> <p><p> <p>Questi risultati sono stati resi possibili grazie al miglioramento genetico di piante e di animali, a una utilizzazione razionale delle risorse territoriali, all’uso di concimi e fitofarmaci in agricoltura, al ricorso a mangimi “bilanciati” e di farmaci veterinari in zootecnia.<p> <p><p> <p>Le tante innovazioni sono frutto di ricerche effettuate sia da strutture scientifiche pubbliche, sia da quelle dipendenti delle industrie del settore.<p> <p>Si tratta di attività che per decenni si sono sviluppate senza particolari clamori e che hanno trovato immediata applicazione. Basti pensare al grano Creso, che è il frutto di una modificazione genetica provocata da “irradiamento” con raggi X e gamma; oppure la colza con un basso contenuto di acido erucico, frutto di una tecnica di ingegneria genetica.<p> <p><p> <p>La ricerca industriale investì ingenti risorse per sviluppare degli Organismi Geneticamente Modificati (OGM) - in particolare la soia e il mais - che rappresentano fonti alimentari di importanza strategica per tutto il mondo.<p> <p><p> <p>Si trattava di scoperte che non potevano passare inosservate, anche perché gli OGM vennero coperti da brevetto e le stesse industrie che ne erano proprietarie avevano il massimo interesse a ottenere un formale riconoscimento da parte delle Autorità Pubbliche in modo da poter agire in regime di monopolio.<p> <p><p> <p>Per cercare di mettere ordine nel sistema in cui interessi economici, politici, nutrizionali, sanitari, ambientali, si intersecano in modo spesso conflittuale, le principali organizzazioni internazionali (FAO, OMS, Unione Europea, Stati Uniti in particolare) misero a punto delle linee guida per la valutazione degli OGM.<p> <p>Proprio utilizzando queste linee guida molti OGM sono stati autorizzati e quindi si è passati alle produzioni in campo. Basti pensare che al momento nel mondo la soia prodotta è nella stragrande maggioranza OGM.<p> <p><p> <p>Mentre i riflettori erano puntati sugli OGM, molti ricercatori hanno lavorato nell’ombra sviluppando nuovi organismi (soprattutto vegetali) la cui produzione è molto meno impattante dei cereali o della soia. Alcuni di questi si possono ottenere in laboratorio con l’impiego di agenti “mutageni”. Si tratta di tecniche diverse da quelle utilizzate per la produzione di OGM, ma di fatto i risultati sono gli stessi.<p> <p>A seguito di un contenzioso con le Autorità francesi, alcune organizzazioni agricole francesi hanno chiesto alla Corte di Giustizia Europea di pronunciarsi in merito alla decisione governativa di non considerare OGM le piante ottenute inducendo una “mutagenesi” di laboratorio.<p> <p><p> <p>La Corte ha studiato a fondo il problema e ha emesso una sentenza molto importante. Sostanzialmente ha, infatti, stabilito che tutti gli organismi in cui sia stata indotta una “modifica” genetica devono essere valutati con gli stessi criteri.<p> <p><p> <p>La Corte di giustizia ha anche stabilito che gli organismi frutto di selezioni naturali di comprovata sicurezza (innesti, incroci naturali, scelta dei migliori soggetti per la riproduzione, ecc.) non devono essere considerati alla stregua degli OGM.<p> <p><p> <p>Per meglio comprendere la situazione, si può affermare che al giorno d’oggi il grano Creso e la colza senza acido erucico sarebbero stati valutati come OGM; la cipolla di Tropea o le mele del Trentino invece sarebbero considerate “geneticamente immodificate”.<p> <p><p> <p>* Biologo e Medico Veterinario, ha lavorato per oltre 45 anni all’Istituto Superiore di Sanità svolgendo attività di ricerca in materia di sicurezza alimentare, veterinaria e impatto ambientale di contaminanti chimici. Ha collaborato con la Commissione ed il Consiglio europeo, ha ricoperto incarichi di docenza presso molte Università e collabora con l’Unione Nazionale Consumatori  <p> <p> <p> <p> <p> <p><p> <p> <p><p> <p>", "time": "2018-09-13T00:00:00+01:00", "type": "scienza"}
{"title": "Cambiamento climatico: non lo si ferma non mangiando carne ", "url": "https://www.lastampa.it/2018/09/15/scienza/cambiamento-climatico-non-lo-si-ferma-non-mangiando-carne-UoQrZ4ikcES369KruYWt3N/pagina.html", "review": "", "content": "<p> <p>Lo sentiamo ripetere da anni: per vincere la lotta contro il cambiamento climatico bisogna bandire carne e salumi dalle nostre tavole. Eppure, per quanto sia lodevole voler contribuire ad arrestare il caos climatico in corso, decidere di convertirsi al veg non solo non permette di salvare il pianeta come ad alcuni piace pensare, ma è anche un messaggio profondamente sbagliato, per diversi motivi.<p> <p><p> <p>Il primo e più evidente, se si considerano i dati relativi ai gas serra rilasciati in atmosfera, è che l’allevamento nel mondo è all’origine del 15-18% delle emissioni . E per allevamento non si intende solo quello di stalle e pascoli, ma ogni fase della sua filiera, incluso ciò che serve per cibare, trasportare e macellare i capi di bestiame, e includendo anche ciò che emettiamo noi digerendone i loro prodotti: “From farm to toilet”, insomma, “dalla fattoria alla toilette”, ovvero il metodo di analisi noto come LCA (Life Cycle Assessment). Che, come noto, valuta ogni interazione dei prodotti con l’ambiente e l’impatto ambientale di tali interazioni. <p> <p><p> <p>Lo spiega bene un articolo pubblicato su NBC News , in cui si fa appunto presente che non è con una singola scelta individuale e punitiva come appunto il rinunciare alla carne che si può vincere la sfida contro il climate change. Soprattutto se si ignorano i veri responsabili della crisi climatica in corso, come il settore dei trasporti e quello energetico. Che, a differenza di vacche, polli e maiali, sono tanto dipendenti dai combustibili fossili da incidere sulle emissioni globali di un massiccio 65-70%.<p> <p><p> <p>A ricordarlo non è qualche fan della fettina, ma il professor Michael E. Mann, scienziato climatico, “Distinguished Professor” della Penn State University nonché uno degli autori del celebre Rapporto sui cambiamenti climatici dell’IPCC , il Gruppo intergovernativo sul cambiamento climatico che, ad oggi, forse meglio di chiunque altro fa il punto sugli sconvolgimenti climatici in corso. Riferendosi alla “dispotica” idea della multinazionale americana WeWork di far bandire la carne a tutti i suoi impiegati, Mann ricorda ai lettori quanto sia oggettivamente assurdo pensare di aiutare il clima così. <p> <p><p> <p>WeWork, o meglio, il suo miliardario CEO e fondatore Miguel McKelvey, non solo ha costretto i suoi dipendenti a questa scelta che sa più di ideologia che di eco-sostenibilità, ma lo ha fatto dicendo che questo cambio nel menu è molto più utile che non passare ad esempio ad un’auto ibrida. Un’affermazione inesatta sotto diversi punti di vista, ma anche ingannevole. “Lascia fuori dal discorso i combustibili fossili. Accettando implicitamente l’idea che le soluzioni climatiche siano misure volontarie”, spiega Mann a NBC News: “Sono importanti. Ma è davvero frustrante per me quando dicono di mangiare meno carne.”<p> <p><p> <p>Secondo il professor Mann, che recentemente ha scritto anche un altro ottimo libro contro il negazionismo climatico, “The Madhouse Effect ”, è molto più importante ridurre la propria dipendenza dai combustibili fossili che non diventare vegetariani, soprattutto se come fa WeWork ci si concentra solo su carne e salumi senza invece andare a toccare alimenti altrettanto impattanti sull’ambiente, né bandendo uova e formaggi che, generalmente, hanno a monte l’allevamento proprio come i prodotti carnei.<p> <p><p> <p>“È incredibilmente irresponsabile suggerire che le auto ibride non rappresentino un passo importante nella lotta contro gli emettitori di carbonio”, sottolinea il professore della Penn State. Altrettanto irresponsabile è consigliare ai singoli individui di non mangiare più carne, aggiungo io, tralasciando i danni che può causare a livello salutistico soprattutto in certe fasce di età. Il tutto facendo credere che la lotta al cambiamento climatico possa esimersi da precise scelte politiche ed economiche. <p> <p>Un messaggio sbagliato anche perché ignora completamente che “esistono in realtà modi ecologicamente responsabili per produrre carne”, sottolinea Mann. <p> <p><p> <p>Forse perché l’appello a non mangiare carne, generalmente, arriva da persone che non conoscono affatto i settori agricolo e zootecnico, né le loro dinamiche interne. Produzioni sostenibili: noi in Italia ne sappiamo qualcosa, visto che (lo so per esperienza diretta) vantiamo uno dei modelli zootecnici più sostenibili del pianeta, anche grazie all’impegno fatto nel promuovere le buone pratiche. Inoltre, “se tutte le aziende agricole in tutto il mondo dovessero adottarle – conclude Mann – la percentuale di carbonio emesso ‘dalla fattoria alla toilette’ potrebbe essere ridotta dal 18% al solo 10%.” Un po’ poco, se si vuole salvare l’umanità. <p> <p><p> <p>Far passare la scelta veg come più sostenibile a livello ambientale, senza peraltro mai considerare il contributo del settore zootecnico nel preservare paesaggi, territori, tradizioni e culture è uno dei messaggi più superficiali, inesatti e appunto irresponsabili del nostro tempo, che però sembra aver fatto breccia nell’immaginario comune. Fa quindi piacere vedere come anche scienziati che si occupano seriamente di difesa del clima prendano finalmente posizione contro la dilagante e insensata ossessione anti-carne del mondo occidentale. <p> <p><p> <p>* Professore Ordinario di Chimica Agraria e Ambientale, Università Cattolica del Sacro Cuore <p> <p><p> <p> <p> <p> <p> <p><p> <p> <p><p> <p>", "time": "2018-09-15T08:40:51+01:00", "type": "scienza"}
{"title": "La sostenibilità urbana deve ripartire dalle periferie ", "url": "https://www.lastampa.it/2018/09/22/scienza/la-sostenibilit-urbana-deve-ripartire-dalle-periferie-CqLKdZ2xCSxf9I7z87DwGI/pagina.html", "review": "", "content": "<p> <p>E se invece mettessimo al centro le città e le periferie in particolare verso una maggiore sostenibilità? Se facessimo cioè l’esatto contrario di quanto il governo gialloverde sta facendo di forzatura in forzatura in questi giorni non miglioreremmo e di molto la qualità della vita e la sicurezza dei cittadini?  <p> <p>Al taglio di 1,6 miliardi di euro di fondi già previsti per le periferie di 96 città, certificato dal governo lega cinque stelle con il primo voto di fiducia all’inusuale mille proroghe estivo, si è aggiunta l’ulteriore presa in giro dei sindaci a cui il presidente Conte aveva promesso una riparazione in tempi brevi.  <p> <p>Il primo passaggio era sanare la presunta incostituzionalità di una norma che finanziava per 800 milioni di euro il bando periferie per avere poi un decreto in tempi certi che ripristinasse le risorse. Il primo passaggio era in effetti previsto nella conferenza unificata di ieri ma il governo lo ha fatto sparire dall’ordine del giorno prima della riunione. E così non è rimasta altra strada alla delegazione Anci, composta dal presidente Decaro (Pd), e dai vicepresidenti Nogarin (M5s) e Pella (FI), che quella di abbandonare i lavori e sospendere le relazioni istituzionali tra i sindaci e il governo.<p> <p>Una situazione davvero incredibile. Una vera e propria beffa ai cittadini viste anche le tante promesse che Lega e cinque stelle hanno fatto soprattutto a chi vive nelle periferie.  <p> <p>Eppure eravamo all’inizio di un percorso virtuoso. Il piano periferie avviato dai governi guidati dal Pd doveva essere una prima applicazione concreta nell’azione complessiva e continua di rammendo delle periferie ispirata dall’architetto Renzo Piano. Ovvio dire che nelle periferie vive il maggior numero delle persone e dunque lì sono le maggiori energie e potenzialità e altrettanto ovvio è purtroppo dire che troppo spesso la qualità dei servizi, delle abitazioni stesse, la qualità ambientale, la sicurezza, le opportunità devono e possono essere fortemente migliorate.  <p> <p>Dobbiamo declinare e applicare una agenda urbana per la sostenibilità, come sta proponendo l’Alleanza italiana per lo sviluppo sostenibile. Va insomma applicata alle città l’agenda 2030, quello straordinario disegno approvato dalle Nazioni Unite nel settembre del 2015 che con 17 obiettivi e 169 indicatori specifici consegna ad ogni paese una agenda, una strategia per la trasformazione nel senso di una maggiore inclusione, equità, benessere, opportunità di lavoro dignitoso, qualità ambientale, istruzione, parità.  <p> <p>Dall’uso sostenibile del suolo e dalla centralità della rigenerazione urbana alla riduzione e riciclo dei rifiuti verso l’economia circolare, dall’adattamento ai cambiamenti climatici rafforzando infrastrutture verdi e messa in sicurezza alla riduzione delle emissioni di gas serra prodotti nelle città, dal miglioramento della qualità dell’aria alla riduzione delle perdite nelle reti di distribuzione dell’acqua, dall’ampliamento del verde urbano al potenziamento della mobilità sostenibile. E insieme questo l’attenzione alla riduzione della dispersione scolastica, alla presenza di servizi di assistenza adeguati, a occasioni culturali, di socialità, di partecipazione diffuse, al rafforzamento del tessuto sociale e della comunità, al miglioramento delle condizioni che consentono alle attività economiche di operare al meglio, alla centralità della questione casa. Sono tante le linee di azione declinate nella Carta di Bologna e da applicare contemporaneamente per migliorare la qualità della vita dei cittadini, in particolare nelle periferie.  <p> <p>Abbiamo insomma bisogno di un piano nazionale per le città che metta al centro la sostenibilità nelle sue tre dimensioni, sociale, economica ed ambientale, e parta dal rispetto dei sindaci e dei cittadini. L’esatto contrario di quello che il governo sta facendo in questi giorni.<p> <p><p> <p>* responsabile Agenda 2030 e sostenibilità, segreteria nazionale Pd <p> <p><p> <p> <p> <p> <p> <p><p> <p> <p><p> <p>", "time": "2018-09-22T10:55:09+01:00", "type": "scienza"}
{"title": "Sulla messa in sicurezza dei rifiuti nucleari troppi ritardi ", "url": "https://www.lastampa.it/2018/09/25/scienza/sulla-messa-in-sicurezza-dei-rifiuti-nucleari-troppi-ritardi-01REx3Y3e0eZhZBU7SSiUL/pagina.html", "review": "", "content": "<p> <p>Purtroppo sulla gestione e la messa in sicurezza dei rifiuti nucleari in Italia si registrano ancora slittamenti dei tempi, che potrebbero alimentare maggiori rischi e pericoli per la salute e la sicurezza dei cittadini. Ritardi che hanno un effetto diretto anche sui costi pagati dai consumatori con la bolletta che aumenta. <p> <p><p> <p>In questa enorme patata bollente ereditata a causa del lassismo dei governi del passato, e sul quale abbiamo chiesto più volte di intervenire relativamente ai costi, le stime sono lievitate a 7,2 miliardi dai 6,8 previsti inizialmente. Dal 2001 al 2017 il programma di smantellamento è stato realizzato per un terzo delle attività, costando 3,6 miliardi di euro, cioè il 50 % del budget. A seguire vanno inclusi gli 1,5 miliardi previsti per la realizzazione del deposito di scorie nucleari e il costo di esercizio annuale non ancora stimato.<p> <p><p> <p>La politica deve dare necessariamente delle risposte. Non può continuare a fare melina come invece è stato fatto nella scorsa legislatura. La sicurezza dei cittadini viene prima di tutto. Per tali ragioni in Senato abbiamo iniziato una serie di audizioni all’interno di uno specifico affare assegnato per capire meglio tutte le criticità e per trovare una soluzione a tutte le problematiche legate ai controlli e all’effettivo smantellamento delle centrali e messa in sicurezza dei rifiuti nucleari. <p> <p><p> <p>La scorsa settimana, un primo quadro è stato presentato in occasione dell’audizione tenuta dall’Ispettorato per la sicurezza nucleare e la radioprotezione (Isin) con il Direttore Pernice. Nella sua esposizione sono emersi numerosi argomenti che saranno oggetto di approfondimento nell’esame dell’affare assegnato. In particolare abbiamo cercato di conoscere se le attività dell’Ispettorato sono realmente iniziate e con quali strumenti. <p> <p><p> <p>L’Ispettorato è una struttura importante che deve svolgere le attività di controllo sui diversi processi, e spesso fino ad ora, quella dei controlli, è stata una delle cause dei ritardi. Al momento ci hanno informati che rispetto ad una struttura organica di 60 unità individuata dalla norma è stato trasferito il personale del dipartimento sicurezza e nucleare dell’Ispra e i laboratori per effettuare le misure. Abbiamo chiesto ulteriori approfondimenti per verificare che l’Isin sia realmente una struttura di controllo autonoma e indipendente. <p> <p><p> <p>Altri aspetti emersi riguardano la procedura d’infrazione n. 2018/2021 e la conseguente costituzione di messa in mora ex articolo 258 TFUE deferendo l’Italia (oltre all’Austria e la Croazia) alla Corte di giustizia dell’UE per la mancata trasmissione dei programmi nazionali definitivi di gestione del combustibile esaurito e dei rifiuti radioattivi e il mancato recepimento della direttiva Euratom 59/2013.<p> <p><p> <p>Nel corso delle prossime audizioni (per chi volesse seguire sono trasmesse in streaming sul canale You Tube del Senato) avremo modo di concentrarci su questi ed altri aspetti al fine di concludere con una risoluzione di indirizzo al Governo ad intraprendere azioni concrete ed accelerare sul pedale della messa in sicurezza. In questa settimana in commissione saranno ascoltate l’Associazione nazionale Comuni italiani (ANCI), la Direzione generale Energia - Energia nucleare, sicurezza e ITER della Commissione europea, la Commissione scientifica sul decommissioning nucleare, il Kyoto club ed i Sindacati CGIL, CISL, UIL e UGL.<p> <p><p> <p>* senatore M5S, Presidente della Commissione Industria, Commercio e Turismo del Senato della Repubblica <p> <p><p> <p> <p> <p> <p> <p><p> <p> <p><p> <p>", "time": "2018-09-25T00:00:00+01:00", "type": "scienza"}
{"title": "Rinnovabili, governo timido (e confuso) ", "url": "https://www.lastampa.it/2018/09/25/scienza/rinnovabili-governo-timido-e-confuso-mlDg9KnyTgvqC8QdDtmsuN/pagina.html", "review": "", "content": "<p> <p>Stando alla bozza circolata, il governo del cambiamento è stato piuttosto timido nel cambiare il nuovo decreto per le rinnovabili elettriche (FER) ereditato dalla precedente legislatura. Nonostante le dichiarazioni di volerla rivoluzionare, a ben vedere la bozza uscita dal Mise e passata anche al vaglio del Ministero dell’Ambiente aggiorna il testo Calenda con pochi cambiamenti in positivo e diversi preoccupanti passi indietro. Tanto che il Sentore Cinque Stelle Girotto, in modo un po’ irrituale, si è sentito in dovere di annunciare in un’intervista a Valori che nel testo saranno introdotte almeno sei modifiche. <p> <p><p> <p>Con la bozza attuale slittano le date di apertura dei bandi: non si comincerà più il 30 novembre, ma il 31 gennaio 2019, con conseguente modifica del calendario, e potranno partecipare alle gare anche “aggregati costituiti da più impianti”: da oltre 20 kW di potenza unitaria e complessivamente da meno di 1 MW per l’iscrizione ai registri, da 20-500 kW di potenza unitaria e complessiva oltre il MW per le aste. Inclusi nella graduatoria del GSE anche gli impianti connessi a colonnine di ricarica per auto elettriche con potenza maggiore o uguale a 15 kW. Ma da questo decreto rischia di uscire fortemente penalizzato e ridimensionato l’eolico, il costo medio di produzione è tendenzialmente superiore alla tariffa prevista. La bozza del decreto FER conferma poi le aste al massimo ribasso per gli impianti eolici da un megawatt in su e li mette in competizione con gli impianti fotovoltaici. E per accedere alle procedure d'asta bisogna soddisfare il requisito di solidità finanziaria, un meccanismo che insieme alle priorità previste favorisce l'accentramento finanziario e la più matura tecnologica del fotovoltaico. Non a caso operatori e lavoratori del vento sono in allarme. <p> <p><p> <p>Anche sul fronte del solare c’è qualche passo falso: negli incentivi al fotovoltaico su terreni contaminati manca l’obbligo di bonifica. E c’è già chi ha ribattezzato questa norma ‘pro Eni’ perché, tramite la sua bad company Syndial, ha migliaia di ettari contaminati pronti per passare al solare.<p> <p><p> <p>Nell’insieme questa bozza di decreto, nella versione attuale, non farà fare al Paese quello scatto necessario per raggiungere gli obiettivi europei. Si direbbe che il governo non abbia compreso in pieno l’importanza delle rinnovabili. E questo ci deve preoccupare tutti.<p> <p><p> <p>Se già con la SEN varata nel 2017 raggiungere il target europeo del 28% di rinnovabili al 2030 non era una missione ai limiti dell’impossibile (o impossibile), ora che l’UE ha rivisto il target al 32% dovremmo praticamente raddoppiare la quantità di rinnovabili. E abbiamo meno tempo.<p> <p><p> <p>Paradossalmente il Movimento Cinque Stelle che in Europa ha contribuito all’innalzamento del target sulle rinnovabili, arriva al governo in casa e appoggia un testo che se non verrà corretto ci impedirà di fatto di raggiungerlo quell’obiettivo.<p> <p><p> <p>In positivo, infine, la bozza del nuovo decreto rinnovabili fa registrare una vittoria della campagna #BastaAmianto lanciata da Annalisa Corrado su Change.org e di cui io stessa sono tra i primi firmatari insieme a personalità di spicco dell’ambientalismo e della politica italiana. Il testo prevede infatti un extra-incentivo per chi bonifica tetti in amianto e li sostituisce con pannelli fotovoltaici. Una novità che è una promessa mantenuta da parte del ministro dell’Ambiente Costa. Tuttavia il valore dell'extra-incentivo, quantomeno nella bozza circolante, è troppo basso. Secondo i nostri calcoli con 1,2 centesimi a chilowattora nei 20 anni di erogazione si arriverebbe a malapena a coprire metà della spesa sostenuta.<p> <p><p> <p>Davvero troppo poco per andare in direzione del futuro e soprattutto per aiutare l’Italia a rispettare gli impegni sottoscritti a livello internazionale. Così poco che il presidente della Commissione Industria del Senato, Gianni Girotto, ha rotto il silenzio sul tema garantendo che il testo verrà rivisto e che saranno introdotte alcune modifiche, a partire dalle bonifiche, dal gas da discariche, dalle aggregazioni di impianti piccoli e dagli incentivi per la conversione dei tetti in amianto.<p> <p>* ecologista, deputato di LeU<p> <p> <p> <p> <p> <p><p> <p> <p><p> <p>", "time": "2018-09-25T19:30:55+01:00", "type": "scienza"}
{"title": "Giubotti di salvataggio trasformati in borse dai rifugiati", "url": "https://www.lastampa.it/2018/10/05/scienza/giubotti-di-salvataggio-trasformati-in-borse-dai-rifugiati-BQj6Xg4Sv1394XPfopRFBI/pagina.html", "review": "", "content": "<p> <p>Era il 2015 quando 850 mila rifugiati sono sbarcati in Grecia, dei quali circa 500 mila soltanto sull’isola di Lesbo. L’impatto del loro arrivo venne avvertito anche dalle spiagge sulle quali vennero abbandonate migliaia di giubotti di salvataggio inquinanti ed ingombranti. Proprio questi giubotti diventano, oggi, un simbolo di rinascita grazie ad una iniziativa olandese che ha come obbiettivo quello di recuperare e riciclare questi rifiuti inquinanti legati a difficoltà e sofferenza e di farlo proprio con l’aiuto di chi è fuggito dalla guerra civile siriana. Makers Unite, questo il nome dell’impresa sociale di Amsterdam che si occupa di questo importante progetto, ha, infatti, già acquisito 5 mila giubotti di salvataggio da trasformare in borse, accessori e custodie per pc ed ha dato il via ad una serie di programmi di coaching della durata di sei settimane per aiutare i rifugiati ad inserirsi nel mondo del lavoro nei Paesi Bassi.  <p><p><p><p><p><p><p><p><p><p>Gli accessori prodotti da Makers Unite con i giubotti di salvataggio<p> I giubotti che hanno salvato dal mare migliaia di persone, si apprestano a salvare di nuovo chi è in difficoltà trasformandosi in uno strumento per iniziare una nuova vita. Ogni giubotto recuperato offre la materia prima per realizzare borse ed accessori robusti e colorati, tra cui custodie per laptop e tablet, che vengono, poi, venduti sul sito del produttore contribuendo a finanziare l’ambizioso progetto di inserimento di queste persone in difficoltà nel mondo del lavoro. Circa il 10% del personale coinvolto nel progetto ha, infatti, già trovato un nuovo impiego, mentre molti altri sono stati coinvolti in speciali stage o programmi educativi. Oltre a rappresentare una fonte di reddito a breve termine per chi giunge nel Paese abbandonando situazioni di disagio, Makers Unite offre anche un importante contributo allo smaltimento di un rifiuto altamente inquinante che non avrebbe fatto altro che nuocere all’ambiente se non fosse stato recuperato e riutilizzato in maniera virtuosa. Il sito attualmente vende tra i 100 e i 200 prodotti ogni mese dimostrando come i consumatori siano sensibili alle importanti tematiche sociali ed ambientali sulle quali il progetto ha voluto attirare l’attenzione.  <p> <p> <p> <p> <p> <p> <p> <p><p> <p> <p><p> <p>", "time": "2018-10-05T07:30:27+01:00", "type": "scienza"}
{"title": "Una politica alta per la transizione energetica grazie alla CDP ", "url": "https://www.lastampa.it/2018/09/28/scienza/una-politica-alta-per-la-transizione-energetica-grazie-alla-cdp-UzbyhpIdqVd2LRvdOJ6ZRM/pagina.html", "review": "", "content": "<p> <p>Ci vuole un’idea alta di politica industriale per risollevare il Paese dalla poca crescita che lo caratterizza. Questa azione deve avere origine da scelte che partano prima di tutto dallo sviluppo energetico e dalla necessaria innovazione nel medesimo settore. Solo così può esserci quella sostenuta ripresa economica che tuttora manca. <p> <p>Puntare oggi sull’industria vuol dire affrontare quelle problematiche che comportano idonei processi di industrializzazione che devono essere realizzati in modo nuovo. Occorre un rapporto diverso con il territorio anche riconvertendo l’industria verso quelle tecnologie che consentano un maggior equilibrio ambientale. Viviamo in un’epoca di repentini cambiamenti, ma manteniamo ferma una convinzione: se cambia tutto, cambiano anche le stesse fonti di produzione energetica.  <p> <p>Siamo fermamente convinti che, dato il contesto in costante movimento, bisognerebbe istituire una grande agenzia nazionale che gestisca la transizione energetica in questo Paese. Una scelta simile a quella compiuta da Franklin Delano Roosevelt, attraverso il “New Deal”. Il Presidente degli Stati Uniti nel 1933, tra i tanti interventi attuati dal “nuovo corso” della sua presidenza, determinò il ‘Tennessee Valley Act’, un atto che prevedeva, da parte del governo statunitense, la costruzione di dighe sul Tennessee per la produzione di energia idroelettrica che avrebbe dovuto la creazione di aziende scomparse dopo la crisi economica del 1929.  <p> <p>Anche il nostro Paese, che esce da una crisi profonda, dovrebbe ispirarsi ad un’idea alta di ripresa energetica. L’Italia dispone tuttora di un territorio ricco di gas naturale e questa risorsa va utilizzata rivolgendo investimenti non solo verso l’attività estrattiva, ma anche a favore di imprese ad alto valore tecnologico e di quelle ad alta sostenibilità ambientale. Non possiamo continuare a dipendere in modo quasi esclusivo dalle forniture di gas naturale provenienti dall’estero, ma dobbiamo utilizzare al meglio il gas nostrano. L’Italia, infatti, dipende in questo senso per quasi il 90% da forniture al di fuori dei suoi confini: soprattutto da Russia, Libia, Algeria e Norvegia. Basta il sentore di una crisi in queste aree internazionali a provocarci disagi dal punto di vista energetico. Per non parlare di tutte le polemiche riguardanti la costruzione della sezione finale del Tap che aumentano le incertezze sulle iniziative di approvvigionamento di gas e minano la credibilità italiana nel quadro delle relazioni geopolitiche intraprese. E’ bene ricordare che per realizzare il corridoio meridionale del gas sono previsti 40 miliardi di dollari e coinvolte le nazioni di Azerbaijan, Georgia, Turchia, Grecia ed Albania.   <p> <p>Insomma, l’Italia consuma energia e ne ha sempre più bisogno. Ecco, perché deve sfruttare al meglio quelle di cui dispone. L’idea alta di politica industriale potrebbe diventare un piano industriale valorizzando il capitale produttivo delle tante imprese partecipate che hanno le potenzialità di reggere la competizione industriale nel settore specifico. Il riferimento è ad aziende come le grandi municipalizzate, ma principalmente a Eni, Saipem, Versalis, Enel, Leonardo ed altre. Da qui occorre partire per organizzare il futuro e non trovarci un giorno in seconda fila tra le nazioni industrializzate. Il piano dovrebbe, poi, organizzare le imprese, costruendo una cabina di regia super partes al cui interno un ruolo di primo piano dovrebbe essere esercitato dalla Cassa Depositi e Prestiti.  <p> <p>Ha ragione Gianni Bessi, autore di un importante saggio sul tema in questione, quando scrive che non abbiamo bisogno di una nuova IRI, ma di “uno strumento operativo a sostegno delle imprese che per know how sono in grado di essere competitive”. La cabina di regia che auspichiamo deve essere utile a rafforzare la filiera del settore energetico in modo da garantire il massimo dell’efficienza sia dal punto di vista operativo che da quello geopolitico.   <p> <p>Non c’è tempo da perdere: occorre realizzare fin da subito un progetto di transizione energetica che si poggi sui pilastri del gas naturale e delle energie rinnovabili. Secondo le maggiori istituzioni mondiali per tagliare l’anidride carbonica in atmosfera e contrastare così il cambiamento climatico è necessario puntare sul gas naturale. Anche secondo un recente rapporto dell’Agenzia internazionale dell’energia il gas rappresenta la fonte di transizione ideale per arrivare a un futuro senza carbone. Il tutto in attesa che le rinnovabili riescano a soddisfare un fabbisogno crescente di energia. il gas naturale offre molti vantaggi potenziali se riuscirà a sostituire i combustibili più inquinanti. Questo è ancora più vero alla luce della velocità con cui le rinnovabili si affermeranno.   <p> <p>Mai come ora la Cassa Depositi e Prestiti può svolgere un ruolo di regia della politica industriale, a partire dalla gestione regolatoria del settore energetico e contemporaneamente può assicurare investimenti tali da garantire uno sviluppo sostenibile alla transizione del medesimo settore. A nostro giudizio questa è la Politica con la p maiuscola di cui abbisogna la realtà industriale qui da noi.    <p> <p>*Segretario generale della Uiltec   <p> <p> <p> <p> <p> <p><p> <p> <p><p> <p>", "time": "2018-09-28T06:00:00+01:00", "type": "scienza"}
{"title": "Il Ponte Morandi può essere ripristinato? Una soluzione rapida e sostenibile c'è ", "url": "https://www.lastampa.it/2018/10/12/scienza/il-ponte-morandi-pu-essere-ripristinato-una-soluzione-rapida-e-sostenibile-c-uKXN2l2ViEbM8gjky6NRVJ/pagina.html", "review": "", "content": "<p> <p>Il Ponte Morandi può essere salvato e ripristinato? Potrebbe essere questa la soluzione più veloce, nell'immediatezza, sostenibile ed economica per garantire una infrastruttura sicura alla città di Genova, colpita da una così grande tragedia e oggi in difficoltà per la mancanza di un fondamentale collegamento?<p> <p><p> <p>I referenti tecnico-scientifici di Federbeton ritengono che il dibattito riguardante il futuro di questa importante infrastruttura, vero patrimonio del nostro Paese, dovrebbe sicuramente prendere in considerazione anche l’ipotesi di valutare la fattibilità del ripristino di un’opera che negli anni Sessanta ha saputo stupire il mondo, mostrando la grande capacità italiana nella progettazione e realizzazione di straordinarie infrastrutture in calcestruzzo. <p> <p><p> <p>Saranno le indagini in corso a fare luce sulle cause del tragico crollo, ma nel mondo accademico e tra i progettisti – e non solo - c’è consenso sul fatto che la struttura sia stata progettata da uno dei migliori esponenti dell’ingegneria italiana, Riccardo Morandi, mentre al centro del dibattito pubblico c’è il tema di come l’opera sia stata manutenuta. La possibilità di ripristinare il Ponte Morandi andrebbe dunque considerata attentamente. Le soluzioni e le capacità per un intervento in questo senso ci sono tutte. Oggi il settore del cemento e del calcestruzzo mette a disposizione materiali in grado di garantire solidità e durabilità inedite, frutto di una avanzata conoscenza del materiale che si è sviluppata nei decenni anche grazie alla ricerca italiana. <p> <p><p> <p>Il mondo delle costruzioni ha oggi a disposizione un calcestruzzo moderno, evoluzione di un materiale conosciuto e utilizzato da duemila anni. Esperienza, ricerca e innovazione hanno consentito di perfezionarlo e renderlo capace di rispondere alle esigenze strutturali più diverse. Oggi è possibile raggiungere valori di resistenza tali da renderlo il materiale ideale anche per strutture molto complesse. Le strutture in calcestruzzo, se ben progettate, hanno esigenze e costi di manutenzione ordinaria e straordinaria assai minori rispetto ad altri materiali. Resistente al fuoco ed efficiente dal punto di vista energetico, capace di garantire durabilità davvero lunghe, il calcestruzzo è anche sostenibile grazie alla possibilità di utilizzare materiali riciclati e di essere riciclato a sua volta a fine utilizzo.<p> <p><p> <p>Non dimentichiamo che la parte ancora esistente del ponte è ben più grande di quella crollata. Abbattere parzialmente, mettere in sicurezza le parti residue e costruire ex novo quanto necessario: questa è l’alternativa all’abbattimento totale ed alla costruzione ex novo. Garantendo velocità di realizzazione e utilizzo dei materiali da costruzione il più vicino possibile alle aree di cantiere, con la possibilità di riciclare e riutilizzare come “aggregati” nel nuovo calcestruzzo anche parte delle macerie, nella logica della sostenibilità e dell’economia circolare. Demolire quel che resta della struttura per ricostruire un ponte completamente nuovo avrebbe impatti enormi sia economici che ambientali, non ultimo il problema delle macerie da smaltire. Mettere in sicurezza e ripristinare la funzionalità del ponte ricostruendo la parte crollata, invece, consentirebbe tempi brevi ma anche la riduzione delle stesse macerie, di cui è nota la difficoltà di gestione, dimostrata anche dalle recenti esperienze connesse al terremoto dell’Italia centrale.<p> <p><p> <p>Va inoltre considerato l’aspetto culturale: «Il “Ponte Morandi” è stato ed è un simbolo non solo di una città, ma del Paese. Simbolo della storia del dopoguerra italiano, che costituisce un patrimonio da conservare nella memoria del Paese. Sotto il profilo urbanistico, non ci si potrà sottrarre dal problema di “ridisegnare” una porzione della città di Genova. Questione comune anche al tratto iniziale della cosiddetta “Gronda”, la nuova infrastruttura, di cui permane la grande necessità ed urgenza, concepita come un segmento fondamentale del sistema infrastrutturale più ampio della regione Liguria.<p> <p><p> <p>La riduzione dei tempi dalla ricostruzione rimane una necessità primaria. Come fare è quindi il vero problema. Nella riduzione dei tempi, rientra anche la riduzione dei tempi delle procedure. Sarebbe bene comprendere se le procedure in essere non consentano riduzioni/semplificazioni fisiologiche. Ad iniziare da quelle apportabili al ciclo del progetto delle opere pubbliche. Il quale, come noto, è oggi articolato in tre passi topici: studio di fattibilità tecnico-economica, progetto definitivo e progetto esecutivo.<p> <p><p> <p>Lo studio di fattibilità tecnico-economica è la fase più importante. È a questo studio che va assegnato il compito di operare le scelte, confrontare, valutare vantaggi e svantaggi (ambientali, sociali, tecnici, operativi, economici, amministrativi) delle alternative e delle varianti, sottoporle al dibattito pubblico ed iniziare il processo di approvazione formale del progetto. Più questo studio sarà approfondito e capace di considerare tutte le alternative, come appunto il ripristino del ponte, maggiormente si potranno ridurre i tempi della progettazione e dell’esecuzione.<p> <p><p> <p>Federbeton, avvertendo la responsabilità del settore produttivo che rappresenta e del suo ruolo nell’economia nazionale e nella società italiana più in generale, mette a disposizione le sue competenze e capacità tecniche ed economiche, per contribuire fattivamente a questa fase decisiva nel processo di costruzione del ponte che serve.<p> <p><p> <p>* Prof. Arch. Francesco Karrer, Presidente del Comitato Scientifico di Federbeton<p> <p>Prof. Ing. Tullia Iori, Università di Roma Tor Vergata<p> <p>Prof. Ing. Roberto Realfonzo, Università di Salerno<p> <p> <p> <p> <p> <p><p> <p> <p><p> <p>", "time": "2018-10-12T15:51:39+01:00", "type": "scienza"}
{"title": "Il business può aiutare la società, il clima e l’ambiente? ", "url": "https://www.lastampa.it/2018/10/05/scienza/il-business-pu-aiutare-la-societ-il-clima-e-lambiente-K3pJMBvr0UevxAwBYvkX8K/pagina.html", "review": "", "content": "<p> <p>Si chiama valore condiviso, o Shared Value, ed è un concetto che sta rivoluzionando il mondo economico e sociale, influendo così sulla sfera ambientale. In pratica, è la capacità delle aziende, soprattutto più grandi, di fare riavvicinare due mondi se non in conflitto comunque spesso incapaci di comunicare tra di loro in modo efficace: business e società, due sfere interconnesse, tra di loro e con l’ambiente, che in quanto tali possono prosperare solo all’unisono. Ne abbiamo parlato con uno dei due ideatori della Shared Value, il professor Mark Kramer, cofondatore e direttore del Foundation Strategy Group (FSG) e “keynote speaker” dell’ultimo #EnelFocusOn, \"  Valore condiviso contro il climate change\", tenutosi a New York in occasione della decima edizione della  Climate Week.<p> <p> <p> <p>Viviamo in tempi in cui non ci si fida quasi più di niente e di nessuno, e le buone azioni sono viste con sospetto. In effetti, politica e mondo degli affari negli ultimi decenni hanno fatto non poco nel mondo occidentale e non solo per portare le persone comuni a sviluppare una certa diffidenza nei loro confronti. Ma se in una parte delle società odierne si sta rischiando di andare oltre, sviluppando atteggiamenti anti-scientifici o complottistici che non fanno presagire nulla di buono, da quella delle grandi aziende si è capito che si possono creare opportunità e generare profitto non sfruttando le persone e la natura come si è fatto troppo spesso negli ultimi due secoli, ma facendo esattamente il contrario.<p> <p> <p> <p>E’ in pratica il nesso della Shared Value, concetto ideato nemmeno dieci anni fa da Michael Porter, economista e professore presso la Harvard Business School, e appunto Mark Kramer, che ai microfoni de La Stampa Tuttogreen ha spiegato concetti importanti nell’ottica di un mondo più sostenibile. Ad esempio, la trasparenza delle compagnie e una corretta informazione da parte dei media sono necessarie per far capire al pubblico che creare valore condiviso non significa fare Green Washing. Non solo, secondo Kramer non ha molto senso combattere frontalmente con le grandi corporation, ma bisogna collaborarci. Soprattutto se davvero si vogliono raggiungere dei buoni risultati nel progresso sociale e nella lotta al climate change, ossia “la sfida più grande per l’umanità in questo momento”, come l’ha definita anche lui. <p> <p> <p> <p>“Si dà per scontato in gran parte del mondo che le aziende siano quelle che causano tutti i problemi, e siano quindi da mettere sotto accusa. Il tutto pensando che le soluzioni siano solamente nelle mani della politica e della società civile”, spiega Kramer: “Noi pensiamo invece che anche le compagnie abbiano un ruolo fondamentale in tutto ciò”. Serve fare un passo alla volta: “Non è tutto perfetto. Siamo in una fase di transizione. Molte persone nella società civile devono capire che la transizione delle grandi compagnie richiede un certo tempo. Bisogna essere realistici – sottolinea l’esperto americano – E’ giusto essere critici nei confronti del business, ma è anche importante lavorarci affianco, incoraggiando e supportando i progressi che esso può mettere in atto”. <p> <p> <p> <p>Oltre a contribuire a ricreare il patto che sembra essersi sciolto fra la società civile e il mondo degli affari (così come con quello della politica e in parte della scienza), la Shared Value mira a valorizzare pratiche, conoscenze e territori basandosi in particolare su due punti. Il primo è che la competitività sul lungo termine delle compagnie dipende dalle condizioni della società; il secondo è appunto quello che il business gioca un ruolo essenziale nel risolvere i problemi sociali. In altre parole, come non è possibile uno sviluppo economico in un pianeta depredato di risorse naturali, così non si può pensare di ottenere profitti in un contesto sociale deteriorato. E il mondo corporate, con i suoi mezzi e la sua influenza, può trarre nuove e inesplorate opportunità proprio dal risolvere i problemi sociali.<p> <p> <p> <p>Qualche esempio? Si può influenzare positivamente le condizioni sociali investendo sulla formazione, l’aggiornamento e la sicurezza dei lavoratori, usando in modo sostenibile le risorse naturali di un determinato territorio valorizzandone allo stesso tempo alcuni aspetti peculiari, il tutto supportando le economie locali e rendendo più accessibili i servizi. Condividendo da subito i benefici di un’attività economica, non andando a mettere dopo una pezza laddove si sono fatti danni. Insomma un bel passo avanti rispetto alla filantropia o alla responsabilità sociale d’impresa (meglio nota come CSR), pensate in certi ambiti più per mitigare o compensare gli effetti negativi delle attività industriali e commerciali, che non per prevenirli. Va da sé che questo approccio, che si pone addirittura oltre il concetto di sostenibilità, ha importanti effetti anche a livello ambientale, a partire dalla lotta al cambiamento climatico, vero protagonista della settimana newyorkese. <p> <p> <p> <p>“Il cambiamento climatico è il problema più critico che sta affrontando oggi l’umanità. Bisogna infatti ricordare che noi non dobbiamo salvare il pianeta, ma dobbiamo salvare noi stessi, perché la Terra va benissimo avanti anche senza di noi.” Per salvarci risolvendo problemi che noi stessi abbiamo creato, le aziende sono una parte essenziale del discorso. “Sotto molti aspetti vediamo che il mondo aziendale è più avanti rispetto ai governi”, sottolinea Kramer: “Questi ultimi possono anche negare che il climate change esiste, ma le compagnie hanno a che fare con la realtà, per questo riconoscono che le emissioni di carbonio e quindi il clima che cambia sono un problema. Per questo stanno inventando nuovi modelli di business.”<p> <p><p> <p> <p> <p> <p> <p><p> <p> <p><p> <p>", "time": "2018-10-05T07:44:09+01:00", "type": "scienza"}
{"title": "San Paolo, una villa in 28 giorni", "url": "https://www.lastampa.it/2018/10/09/scienza/san-paolo-una-villa-in-giorni-LxNUJm3K050cEC3kI3TMMP/pagina.html", "review": "", "content": "<p> <p>Quanto tempo ci vuole a costruire una casa? E una villa? Se pensate che la risposta sia ‘anni’ o ‘mesi’ è perché forse ignorate ancora l’edilizia prefabbricata, o le date un valore secondario. E’ invece una pratica più che consolidata, che numerosi studi di architettura e design stanno abbracciando. Perché permette tantissime variazioni sul tema, lo fa in con un notevole risparmio energetico e soprattutto in tempi ultra-ridotti rispetto all’edilizia tradizionale. Un eccellente esempio dei traguardi raggiunti dal mondo dei prefabbricati viene dal Brasile, da San Paolo per la precisione, e si chiama SysHaus. Si tratta di una villa da sogno, costruita dall’omonima impresa di ingegneristica e costruzione, progettata dallo studio di architettura brasiliano Arthur Casas.   SysHaus è una villa modulare, realizzata cioè attraverso volumi prefabbricati che sono stati installati in loco. Ci sono voluti solo 28 giorni per mettere insieme tutte le varie parti prefabbricate, espediente che ha permesso un immenso risparmio energetico e di materiali, vista l’assenza di un cantiere edile tradizionale. SysHaus si espande per 2.200 metri quadrati su un unico ha un design minimalista ma caldo, moderno e accogliente. Le ampie vetrate affacciano sul lussureggiante giardino interno dotato di un laghetto artificiale e un patio da sogno. Insomma, non si tratta di una casa qualsiasi, ma di una dimora di lusso, dove la natura è parte integrante dell’ambiente domestico.   Oltre al risparmio energetico garantito dall’assemblaggio modulare, la villa gode di numerose caratteristiche eco-friendly. Ogni materiale impiegato è riciclabile al 100%, se mai la villa dovesse essere ‘smontata’ o modificata. E’ dotata di un impianto per la raccolta dell’acqua piovana e il suo riuso. Ha un tetto verde ed è ricoperta di tegole con pannelli solari. Ma forse l’aspetto green più sorprendente è l’impianto biodigestore, in grado cioè di smaltire i rifiuti organici ‘trasformandoli’ in gas, che viene a sua volte utilizzato in cucina e per azionare il caminetto.  <p><p> <p> <p> <p> <p> <p> <p> <p><p> <p> <p><p> <p>", "time": "2018-10-09T15:00:06+01:00", "type": "scienza"}
{"title": "L’ecoturismo – quello vero ", "url": "https://www.lastampa.it/2018/10/10/scienza/lecoturismo-quello-vero-ciNKMWxhTzzd4kySAsQsSN/pagina.html", "review": "", "content": "<p> <p>Andrea Rondinelli è un giovane brianzolo di 27 anni che, dopo un percorso di studio e ricerca all'Università Bicocca di Milano su Turismo, territorio e sviluppo locale, ha scritto “Ecoturismo critico”, un libro che guarda a questa attività al di là di mode e apparenze.<p> <p> <p> <p>Come ti è venuta l'idea? <p> <p>Nel mio corso di studi si insisteva molto sul concetto di sostenibilità applicata al turismo, ma purtroppo durante i sopralluoghi legati alla ricerca - nel Parco regionale dei Monti Lattari, nell'isola di Minorca riserva della biosfera e alle Maldive, luogo di un diffuso immaginario naturalista - ho scoperto che questa aspettativa era spesso tradita. Così l'entusiasmo ha ceduto alla delusione creando un'analisi critica del fenomeno.<p> <p> <p> <p>E così che hai pensato a un libro critico sull'ecoturismo? <p> <p>Sì. Anche per smascherare i frequenti episodi di green washing che usano il termine ecoturismo ma in realtà non sono sostenibili nei confronti dell'ambiente e delle popolazioni locali. Nel turismo si abusa spesso del termine 'sostenibilità', così la parola ecoturismo viene svuotata del suo vero significato e usata per coprire fini commerciali. Per eliminare equivoci bisognerebbe parlare di ecoturismo responsabile.<p> <p> <p> <p>Cosa significa per te ecoturismo responsabile? <p> <p>Oltre al basso impatto del viaggiatore e alla sua impronta leggera, la possibilità di conoscere l'ambiente nella sua totalità, esplorare il mondo per svelarne la complessità. Andare oltre la superficialità del turismo di massa, anche per limitarne i danni. <p> <p> <p> <p>Cosa deve fare un ecoturista per limitare i danni durante il viaggio? <p> <p>Adattarsi. Non richiedere un livello di comfort superiore perché significa incentivare la cementificazione e incrementare le emissioni di CO2. E rapportarsi con le popolazioni locali. La società contemporanea è influenzata da immagini create ad hoc per diffondere percezioni, sensazioni e impressioni poco corrette e realistiche soprattutto nel momento in cui si caricano di stereotipi. Chi visita Paesi in via di sviluppo restando chiuso in un resort di lusso non aiuta la gente del luogo, crea solo danni sociali, culturali e ambientali. É fondamentale il rapporto tra turista e comunità. L'ecoturismo responsabile deve partire dall'esperienza diretta del viaggiatore. Il vero ecoturismo rappresenta la modalità più completa di fare turismo perché prende vita e si manifesta in pratiche che, se correttamente vissute e gestite, più di altre sono in grado di leggere, cogliere e interpretare le dinamiche territoriali che riflettono l’identità del territorio visitato. La ricerca di una nuova identità è importante anche per l'ecoturista, che spesso si rifugia nella natura per fuggire da città affollate e inquinate e dall'alienazione della vita moderna.<p> <p> <p> <p>Nel tuo libro parli anche di cibo, perché? <p> <p>Perché è un elemento che più di altri racchiude l'identità di popoli e territori, basta pensare all'Italia, dove il cibo caratterizza regioni e paesi, e spesso motiva il viaggio. L'ecoturista non chiede spaghetti dall'altra parte del mondo, mangia cibo locale, perché il food è parte della cultura e della storia del luogo e della sua gente ed è un punto d'incontro, di condivisione socio-culturale oltre che gastronomica. Mangiare piatti occidentali alle Maldive significa creare una bolla ambientale.<p> <p> <p> <p>L'ecoturismo è in pieno boom. Più di 100 milioni di visitatori nei parchi americani, 60 navi crociera all'Antartide e via di questo passo. Gli ambienti naturali sono protetti perché fragili, oltre che belli. Trasformato in fenomeno di massa l'ecoturismo sembra creare più danni che vantaggi per l'ambiente. Che ne pensi? <p> <p>Nei parchi nazionali ci sono aree aperte al turismo e altre chiuse per preservarle. La massa comunque ha spesso un impatto negativo per l'ambiente, anche perché grande affluenza significa nuove costruzioni, impronta distruttiva. Torniamo al discorso del green washing, ci si fa belli con l'etichetta ecoturismo ma non si è responsabili.<p> <p><p> <p> <p> <p> <p> <p><p> <p> <p><p> <p>", "time": "2018-10-10T05:00:00+01:00", "type": "scienza"}
{"title": "Shampoo solido, un'alternativa pratica e naturale", "url": "https://www.lastampa.it/2018/10/12/scienza/shampoo-solido-unalternativa-pratica-e-naturale-Bu6wA2tsSutgKcWk4VscxL/pagina.html", "review": "", "content": "<p> <p>Pratico, economico, tascabile e naturale. Lo shampoo solido è davvero una bella invenzione, anche se ancora poco conosciuta. I suoi vantaggi sono davvero tantissimi e la sua composizione naturale lo rende anche un prodotto in tutto e per tutto amico dell’ambiente e della salute dei capelli. Oltre ad essere bello a vedersi, con la sue forme accattivanti e i colori vivaci (nella maggior parte dei casi ottenuti rigorosamente con coloranti naturali), lo shampoo solido è un’alternativa super pratica allo shampoo tradizionale. E’, infatti, poco ingombrante e leggero e può essere, dunque, portato comodamente dentro una borsetta. Non essendo allo stato liquido, inoltre, si rivela un’ottima soluzione per i viaggi visto che può essere inserito senza restrizioni all’interno del bagaglio a mano. La possibilità di conservarlo all’interno di contenitori riutilizzabili dopo averlo fatto asciugare al termine del lavaggio evita, inoltre, inutili sprechi di plastica inquinante da gettare via. Il tutto a fronte di un costo estremamente esiguo, soprattutto alla luce del fatto che con una “saponetta” da soli 250 grammi si possono effettuare fino ad 80 lavaggi.  <p><p><p><p><p><p><p><p>   Il termine “saponetta” è tutt’altro che casuale, così come non sono affatto casuali le virgolette. Lo shampoo solido è, infatti, apparentemente simile, in tutto e per tutto, ad una normale saponetta. Ma al di là dell’aspetto i due prodotti hanno poche caratteristiche in comune. Se il sapone è, infatti, ottenuto da grassi e soda caustica disciolta in acqua, che conferiscono un PH basico adatto alla pelle ma non certo ai capelli, lo shampoo solido si ricava, invece, da tensioattivi solidi contenuti nell’olio di cocco che rendono il PH meno basico e, dunque, più indicato per la detersione dei capelli. Ai tensiottivi, inoltre, si aggiungono in acqua oli e burri vegetali nutrienti, oli essenziali, fragranze naturali e coloranti vegetali che conferiscono le differenti proprietà, i colori e le profumazioni che contraddistinguono i diversi prodotti disponibili in commercio.  <p><p><p><p><p><p>GETTY IMAGES/ISTOCKPHOTO<p><p>   Anche nelle modalità di utilizzo lo shampoo solido e la saponetta presentano numerose affinità. Entrambi, infatti, devono essere inumiditi affinchè generino schiuma da utilizzare per la detersione. E’consigliabile non strofinare direttamente il panetto di shampoo sulla chioma. E’ meglio, piuttosto, sfregarlo tra le mani e poi applicarne la schiuma ottenuta sui capelli, o immergerlo in una bacinella di acqua tiepida assieme ai capelli che in questo modo si bagneranno e si insaponeranno allo stesso tempo. Sebbene dopo i primissimi lavaggi la chioma non risulti morbida e setosa come con lo shampoo tradizionale, nel tempo, quando il capello si sarà abituato al prodotto, si potrà godere di una capigliatura bella ed in salute. Specialmente se dopo aver applicato lo shampo solido la si tratterà con del balsamo o con aceto o limone da risciacquare prima dell’asciugatura.  <p><p> <p> <p> <p> <p> <p> <p> <p><p> <p> <p><p> <p>", "time": "2018-10-12T07:30:38+01:00", "type": "scienza"}
{"title": "Torna il Premio nazionale dei Comuni Virtuosi ", "url": "https://www.lastampa.it/2018/10/13/scienza/torna-il-premio-nazionale-dei-comuni-virtuosi-ACCx6hQj4FaKp1bagJPe5H/pagina.html", "review": "", "content": "<p> <p>Torna il Premio nazionale dei Comuni Virtuosi, giunto alla dodicesima edizione: il bando è uff icialmente aperto e il termine per la presentazione dei progetti è il 31 ottobre 2018.  <p> <p> <p> <p>Al premio, promosso dall’Associazione Comuni Virtuosi, con il patrocinio del Ministero dell’Ambiente e della Tutela del Territorio e del Mare, Anci, Ispra, Agenda 21 Italia, Borghi Autentici d’Italia, possono concorrere tutti gli enti locali che abbiano avviato politiche di sensibilizzazione e di sostegno alle “buone pratiche locali”. Le categorie di riferimento sono la gestione del territorio (Opzione cementificazione zero, recupero aree dismesse, progettazione partecipata, bioedilizia, ecc.), l’impronta ecologica della “macchina comunale” (efficienza energetica, acquisti verdi, mense biologiche, ecc.), i rifiuti (raccolta differenziata porta a porta spinta, progetti per la riduzione dei rifiuti e riuso), la mobilità sostenibile (car-sharing, car- pooling, trasporto pubblico integrato, piedibus, biocombustibili, ecc.), e i nuovi stili di vita (progetti per stimolare nella cittadinanza scelte quotidiane sobrie e sostenibili, quali: filiera corta, disimballo dei territori, diffusione commercio equo e solidale, autoproduzione, finanza etica, ecc.).<p> <p><p> <p>La graduatoria finale con cui la giuria decreterà il comune più virtuoso dell’anno sarà stilata entro il mese di novembre. La cerimonia di premiazione avverrà nel corso di un incontro pubblico che si terrà a Trento presso il Muse sabato 15 dicembre. Al comune vincitore verrà donato un audit dei servizi espletati per l’ottimizzazione dei servizi e costi della gestione dei rifiuti, anche in relazione al benchmarking dei costi ed alla Redazione della relazione ex art. 34 comma 20 D.L. 179/2012. Il valore di tale servizio, che verrà effettuato da Esper (sponsor tecnico del Premio) è pari a circa 10.000 euro. In alternativa, se il Comune non ha ancora attivato la tariffazione puntuale, lo studio potrebbe riguardare le migliori e più opportune modalità di implementazione della tariffa puntuale con valutazione del rapporto costi/benefici di vari scenari di implementazione.<p> <p><p> <p>La Commissione Giudicatrice del Premio è composta da: Maria Rita Crisci (Sindaca di Montelepre), Massimo Buccilli (A.D. Velux), Leyla Ciagà (Assessore di Bergamo), Tiziana Benassi (Assessore di Parma), Stefano Ciafani (Presidente Legambiente), Alessandra Bonoli (Università di Bologna), Alessio Maurizi (Radio 24), Paolo Pileri (Politecnico di Milano), Eliana Bruschera (Novamont SpA), Michele Munafò (Ispra).<p> <p><p> <p>Per ulteriori informazioni: www.comunivirtuosi.org <p> <p><p> <p> <p> <p> <p> <p><p> <p> <p><p> <p>", "time": "2018-10-13T05:00:00+01:00", "type": "scienza"}
{"title": "Singapore, dove i palazzi rinverdiscono", "url": "https://www.lastampa.it/2018/10/17/scienza/singapore-dove-i-palazzi-rinverdiscono-dM6sA42gOO5bUJvVMcdDhM/pagina.html", "review": "", "content": "<p> <p>Singapore sta diventando una delle metropoli più verdi del mondo. Non solo ha fatto dei parchi, dei giardini, degli orti botanici una grandissima attrazione, ma ha letteralmente riempito di vegetazione anche i propri edifici. L’interazione tra natura e opere architettoniche è facilmente visibile, la si incontra con frequenza passeggiando tra i quartieri più innovativi. E la si può ammirare mentre cambia assieme alle stagioni. Esempio di questo abbraccio verde tra edilizia contemporanea e natura è lo splendido Oasia Hotel Downtown, un alto edificio progettato da WOHA Architects.   Da quando è stato inaugurato, circa 2 anni fa, si è atteso che arrivasse ad essere com’è oggi, ovvero avvolto in un manto verde. Si tratta infatti di un palazzo di 30 piani progettato per diventare una vera e propria giungla verticale. Inizialmente, erano visibili solo i primi germogli di quella che oggi è una combinazione unica tra natura e architettura. La torre è rivestita di pannelli di alluminio di diverse tonalità di rosso. Sulle facciate sono stati creati gli spazi per piantare piante rampicanti che un po’ alla volta avvolgeranno completamente il palazzo. Su diversi livelli inoltre, si trovano terrazzamenti con giardini e persino piscine, che creano una continuità tra indoor e outdoor. Gli spazi esterni sono stati progettati da Patricia Urquiola.   Il clima caldo e umido della città infatti favorisce la loro crescita perenne. Mentre le piante, a loro volta, rendono la temperatura interna dell’edificio più piacevole, schermando le stanze interne dall’umido caldo tropicale. Le piante inoltre sono state selezionate tra le specie che richiedono meno manutenzione. Si tratta di 20 diverse tipologie di piante, che continueranno a mutare l’aspetto dell’edificio di giorno in giorno, mentre contribuiranno a pulire l’aria circostante. Consultando il sito di WOHA Architects è possibile essere aggiornati sull’evoluzione dell’Oasia Hotel man mano che diventa sempre più verde.  <p><p> <p> <p> <p> <p> <p> <p> <p><p> <p> <p><p> <p>", "time": "2018-10-17T07:00:48+01:00", "type": "scienza"}
{"title": "Biotope, una serra urbana a Copenaghen", "url": "https://www.lastampa.it/2018/10/23/scienza/biotope-una-serra-urbana-a-copenaghen-XVO3s5d1G6sxJlHec8zXCP/pagina.html", "review": "", "content": "<p> <p>A Copenaghen, nel bel mezzo di una strada, su uno spartitraffico, è sorta una struttura che ricorda un bozzolo, una crisalide trasparente. Al suo interno, spuntano rigogliose piante e fiori: si chiama Biotope, ed è un progetto dell’architetto danese Simon Hjermind Jensen, la cui firma è SHJWorks. Una serra urbana, pensata per portare un microcosmo di piante e insetti anche nelle zone meno ospitali – dal punto di vista naturalistico – di una città.   Un esperimento per creare un piccolo ecosisitema urbano, ma anche per abbellire luoghi di passaggio (o non-luoghi) anonimi. Ispirata al cestello di Venere, nome volgare della spugna marina Euplectella Aspergillum, la serra ha una forma che ricorda gli elementi organici, ovoidale ma non simmetrica, ed ha una lunghezza di 7 metri per 4, mentre l’altezza raggiunge al massimo i 3 metri. Si tratta di una ‘bolla’ di policarbonato, che poggia sul cemento, e al suo interno ha terriccio, piante e persino un alveare (le api hanno accesso anche all’esterno). Il cuore di Biotope è una sorta di grande ciotola in cemento che raccoglie l’acqua piovana e la utilizza per abbeverare le piante attraverso piccoli fori. Una serra, all’interno della quale piove.   Il progetto è temporaneo, e verrà lasciato nella sua location per tre anni. Se l’esperimento riuscisse, non ci sarebbe bisogno di alcuna manutenzione per tutto il tempo della sua permanenza. Le persone non possono accedere all’interno di Biotope, si tratta di un microcosmo chiuso, destinato solo a piante e insetti. Anche da questo punto di vista sarà interessante vedere come evolveranno. La semi-trasparenza del policarbonato permette alle persone di passaggio di osservare la natura all’interno della serra. L’obbiettivo, afferma SHJWorks, non è solo quello di integrare la natura con i luoghi più cementificati delle città. Ma anche cominciare ad indagare soluzioni per quando il cambiamento climatico metterà l’ambiente ancora più alla prova di quanto stia già facendo.  <p><p> <p> <p> <p> <p> <p> <p> <p><p> <p> <p><p> <p>", "time": "2018-10-23T13:00:27+01:00", "type": "scienza"}
{"title": "Mobastacemento, “No all’urbanizzazione selvaggia di Modena” ", "url": "https://www.lastampa.it/2018/10/25/scienza/mobastacemento-no-allurbanizzazione-selvaggia-di-modena-0l0Hk55hIEeclfdIoPuCsN/pagina.html", "review": "", "content": "<p> <p>Lo scorso 2 ottobre si è tenuto l’incontro “LUCI SU MODENA”, un evento organizzato dal comitato modenese Mobastacemento che ha chiamato a raccolta la città per far luce su diverse questioni che la interessano e, soprattutto, sul progetto di cementificazione dell’area agricola in zona Vaciglio che prevede la costruzione di 550 alloggi su un terreno vergine. <p> <p> <p> <p>Con una biciclettata costellata da luci a led, sfilando dall’ex AMCM fino al punto di ritrovo presso il campo di Vaciglio, i numerosi cittadini partecipanti hanno voluto dimostrare il loro dissenso nei confronti del progetto. Nato sulla carta nel 2010, deriva da una convenzione stipulata fra il Comune di Modena e i proprietari terreni dell’area, attraverso la quale il Comune concede diritti edificatori di edilizia residenziale in cambio della cessione a suo favore dell'80% dei terreni a titolo gratuito (fra i principali soggetti interessati dall’accordo spicca CMB, la cooperativa di costruttori che ha già collaborato precedentemente a svariati lavori pubblici locali).<p> <p> <p>  <p><p> <p>Il punto delicato della vicenda consiste nel fatto che le zone in questione sono ZONE F, ossia destinate per Piano Regolatore Generale a infrastrutture ed impianti di interesse pubblico (ad esempio a scuole, impianti sportivi, caserme, ospedali).<p> <p>Non potrebbero essere dunque destinate all’edilizia residenziale, se non previa modifica al Piano Operativo Comunale. Una modifica che secondo Mobastacemento non è mai avvenuta. <p> <p> <p> <p>Il comitato infatti evidenzia che la convenzione stipulata fra Comune e privati, su cui si basa il progetto, deriva da un Piano Operativo Comunale (POC) non valido, perché pur essendo scaduto nel 2008 la proposta della delibera è successiva e risalirebbe al 2013. L’amministrazione comunale dal canto suo si difende sostenendo che proprio con quella delibera si è rinnovato il POC. Mobastacemento ribadisce che tale atto faceva comunque riferimento a un POC scaduto per cui si è andato a creare un corto circuito legale e amministrativo decisamente degno di nota, definendo per tali ragioni il progetto illegittimo.<p> <p> <p> <p><p><p><p><p><p> <p>Il caso sollevato da Mobastacemento ha contribuito a far nascere una accesa discussione in città. Da un lato c’è un rilevante gruppo di cittadini contrari a questo progetto e dall’altro l’amministrazione comunale che sta cercando di trovare delle soluzioni al problema, le quali secondo il comitato non sono altro che un ripiego al danno e allo sfregio ambientale che il progetto stesso andrebbe a causare (un esempio è una delibera che prevedeva l’inserimento di un bosco urbano adiacente alla zona da urbanizzare). <p> <p><p> <p>Il comitato evidenzia anche altre situazioni attualmente presenti in città che sono in qualche modo intrecciate con la ditta interessata per la costruzione a Vaciglio, la cooperativa di costruttori CMB, una delle protagoniste dell’accordo appunto. <p> <p><p> <p><p><p><p><p><p> <p> <p> <p>Gianmario Sannicola di Mobastacemento riporta i seguenti esempi. “Un'intera area in pieno centro città, la EX-AMCM (ex sede dell'azienda trasporti di Modena) verrà riqualificata in nome della cultura, regalando l'80% dell'area alla ditta citata sopra, la quale farà i lavori in cambio di tre palazzine e un supermercato”. “All'interno del quartiere” aggiunge “giace da circa 15 anni un enorme edificio mai completato, ormai in rovina, che verrà comunque lasciato lì. L’edificio è sempre della stessa ditta di cui sopra”. “Lungo la via Emilia” prosegue ancora Sannicola “di fianco alla tangenziale c'è una vecchia rotatoria (chiamata dagli abitanti rotatoria fantasma) utilizzata all'epoca della creazione della nuova rotatoria per deviare il traffico. È rimasta lì da anni, mai eliminata. Ora si è scoperto che sotto quella rotatoria sono stati interrati tonnellate di Ofiolite, materiale tossico utilizzato anni fa per lavori di quel tipo. Il Comune ha già pagato lo smaltimento all'epoca dei lavori, ma la ditta (guarda caso sempre la stessa) ha lasciato tutto così”.<p> <p><p> <p><p><p><p><p><p> <p> <p> <p>Mobastacemento nasce un anno fa allo scopo di fare chiarezza su vari aspetti che riguardano la città di Modena, informando e sensibilizzando la città soprattutto sul progetto di edificazione a Vaciglio, ritenuto quindi dal comitato fortemente anacronistico e al limite del legale. Si batte per contrastare l’urbanizzazione sconsiderata della città e dei suoi terreni ancora vergini, favorendo piuttosto una valorizzazione delle aree urbane modenesi abbandonate a se stesse, le quali sarebbero secondo il comitato degne di riqualificazione urbanistica (migliaia di edifici inutilizzati e strutture da riconvertire). Una posizione derivante dalla volontà di tutelare sia l’ambiente che il benessere degli abitanti. <p> <p><p> <p>Per maggiori info:  www.mobastacemento.it <p> <p><p> <p> <p> <p> <p> <p><p> <p> <p><p> <p>", "time": "2018-10-25T05:00:00+01:00", "type": "scienza"}
{"title": "Accessori in legno ecologici e virtuosi", "url": "https://www.lastampa.it/2018/10/19/scienza/accessori-in-legno-ecologici-e-virtuosi-h8VYRCuL9Qr4vfKGNF7kLN/pagina.html", "review": "", "content": "<p> <p>Il tempo che scorre ci dà la misura, ogni giorno, di quanto l’esistenza sia effimera. Eppure, i ritmi frenetici della vita quotidiana ci impongono di vivere con gli occhi sull’orologio che, nonostante ci ricordi continuamente che il tempo non smette mai di scorrere, è, ormai, diventato un accessorio imprescindibile in grado di dare un tocco di classe e ricercatezza ad ogni outfit. Se un segnatempo, poi, può diventare un accessorio virtuoso che aiuta la vita oltre a rammentare quanto scorra velocemente, indossarlo diventa ancora più piacevole. E’ il caso degli orologi e degli accessori in legno che offrono un prezioso contributo ad importanti progetti di riforestazione. I brand che si rivolgono a questo materiale aumentano velocemente così come il gradimento manifestato dai consumatori. I prodotti proposti da questi nuovi marchi virtuosi sono, infatti, anche belli a vedersi, resistenti, leggeri e di qualità.  <p><p><p><p><p><p><p><p><p><p>Orologio AB AETERNO in legno<p> Contrariamente a quanto si possa pensare immaginando alberi abbattuti per ricavarne il legno da utilizzare per produrre accessori moda, i brand che hanno scelto la via del legno per le loro linee di orologi ed occhiali da sole offrono un prezioso aiuto a boschi e foreste. Oltre ad attingere le materie prime da foreste sostenibili, si fanno promotori di progetti di riforestazione ed incoraggiano le popolazioni locali, dando impulso alla loro economia, a salvaguardare le foreste anzichè raderle al suolo per destinare terreni all’agricoltura o all’edilizia. Il nostro Paese è importante promotore di questa filosofia. Non a caso, proprio in Italia sono nati due importanti brand, Ab Aeterno e WeWood, che hanno scelto il legno come materiale per produrre eleganti segnatempo. In particolare WeWood, con il suo motto “You buy a watch. We plant a tree” contribuisce ai progetti portati avanti da American Forests, Trees for the Future e Treedom.   <p><p><p><p><p><p><p><p><p>Orologio WeWood<p> Quello di WeWood, infatti, non è soltanto un motto ma una vera e propria promessa mantenuta. Per ogni orologio della sua linea di accessori in legno acquistato, infatti, l’azienda si impegna a far piantare un nuovo albero. Oltre ad essere super virtuosi, inoltre, questi segnatempo sono davvero belli ed eleganti e vengono proposti in oltre 25 collezioni realizzate con 6 tipi di legno differenti per venire incontro ad ogni gusto ed esigenza. Sono, inoltre, privi di sostanze chimiche e tossiche, conservanti, coloranti, alcool, nichel e derivati. Ideali, dunque, anche per soggetti allergici. E sono, naturalmente, completamente biodegradabili e, dunque, ecosostenibili. Oltre ad essere pratici e leggerissimi. Basti pensare che, in catalogo, vengono proposti modelli che pesano soltanto 26 grammi. Pioggia e schizzi non rovinano cassa e cinturino ma bisogna ricordare che si tratta di orologi comprensibilmente non impermeabili.  <p><p><p><p><p><p><p><p><p>Orologio Kerbholz<p> Anche in Germania il legno ha riscosso un certo successo per la produzione di accessori moda. Kerbholz, infatti, realizza speciali orologi ed occhiali da sole attingendo i materiali da foreste sostenibili e contribuendo a sostenere importanti progetti di riforestazione. Anche questi segnatempo tedeschi sono eleganti, pratici, resistenti, leggerissimi e, ovviamente, biodegradabili. Lo speciale trattamento di laccatura a cui vengono sottoposti gli accessori in legno, li rendono resistenti all’acqua ed al sudore. Con il tempo, poi, le venature del legno cambiano rendendo ogni oggetto un esemplare unico senza che ne venga alterata in alcun modo l’efficienza e la resistenza. Il catalogo offre una vasta scelta di modelli differenti per uomo e donna garantendo una gamma di prodotti in grado di accontentare proprio tutti.  <p> <p> <p> <p> <p> <p> <p> <p><p> <p> <p><p> <p>", "time": "2018-10-19T07:30:50+01:00", "type": "scienza"}
{"title": "NON, il cashmere sostenibile alla portata di tutti", "url": "https://www.lastampa.it/2018/10/26/scienza/non-il-cashmere-sostenibile-alla-portata-di-tutti-dwAKCOpo17vgBUUja9gWpO/pagina.html", "review": "", "content": "<p> <p>Il cashmere, si sa, è tanto pregiato quanto intramontabile. Un classico che non passa mai di moda e che rimane sempre in auge senza seguire le logiche del mercato. Proprio basandosi sulla prerogativa del cashmere di rimanere sempre al di fuori dei trend stagionali della moda pur mantenendo inalterato il suo appeal, il progetto NON ha dato vita ad una linea di capi realizzati con questo pregiato filato strizzando l’occhio all’ecosostenibilità e all’accessibilità del prezzo. Tutto ciò è stato possibile grazie all’impegno di Alberto Zanone che ha scelto un modello di business che consente di ottenere un prodotto di elevata qualità proposto ad un prezzo abbordabile.   A rendere i capi NON differenti da quelli dei diretti competitor è, innanzitutto, l’ecosostenibilità. La qualità del cashmere garantisce, innanzitutto, una lunga durata nel tempo dei prodotti indossati che non necessitano, peraltro, di stiratura. Durata che è supportata da una linea classica non soggetta alle mutevoli tendenze della moda e, dunque, sempre indossabile. Ma non è finita, perchè alla scelta di fibre naturali, come il cashmere ultralight, appunto, ed il cotone organico ultra fine, si aggiunge quella di utilizzare esclusivamente tinture naturali a base di componenti vegetali come erbe, foglie e radici, e prive di sostanze chimiche. Per quanto riguarda i capi in cashmere pettinato, il più pregiato, NON è addirittura l’unica azienda al mondo a non fare uso di tinture chimiche. Una scelta di questo genere va, naturalmente, a vantaggio dell’ambiente, anche grazie all’esigua produzione di scarti industriali, ma anche della salute perchè la maglieria del brand si rivela ipoallergenica e a bassa tossicità.  <p><p><p><p><p><p>GETTY IMAGES/ISTOCKPHOTO<p><p>   Il segreto dei prezzi accessibili dei capi di NON è, invece, quello di avere il totale controllo della filiera produttiva, dalla fibra al prodotto finito, senza avvalersi di fornitori ed intermediari esterni. In questo modo è stato possibile ridurre notevolmente i costi di produzione. Allo stesso risultato il brand è pervenuto attraverso la scelta di una collezione costituita da pochi modelli dalle linee basiche ma mai fuori moda, proposti in sole sei colorazioni, le più classiche dei capi in cashmere, dal beige, ai grigi, sino al blu ed al melange. Tali scelte hanno consentito alla collezione NON di essere venduta sul mercato a prezzi estremamente concorrenziali, inferiori della metà e, talvolta, di due terzi, rispetto ai capi analoghi delle linee di maglieria dei marchi più blasonati.      Un’altra peculiarità di questo brand innovativo, infine, è di scegliere i prezzi dei suoi prodotti in base al peso e, dunque, al tessuto utilizzato per la loro produzione. In questo modo, una taglia S avrà un prezzo più basso rispetto, ad esempio, ad una XL. Attualmente i capi della maglieria NON sono disponibili presso i punti vendita di Milano e Parigi ma, a breve, potrebbe essere attivato un servizio di consegna a domicilio.     <p><p> <p> <p> <p> <p> <p> <p> <p><p> <p> <p><p> <p>", "time": "2018-10-26T07:30:42+01:00", "type": "scienza"}
{"title": "La casa che visse due volte", "url": "https://www.lastampa.it/2018/10/30/scienza/la-casa-che-visse-due-volte-tcyGebMaZE8rF8y7TYievM/pagina.html", "review": "", "content": "<p> <p>Nabil Gholam Architects, firma di architettura libanese, si è trovata di fronte ad un importante compito quando ha ricevuto l’incarico di restaurare una dimora, anzi, le rovine di una dimora, che si trova tra le montagne del Libano, accanto al Bois de Bulogne. Perché questo non era un edificio qualsiasi, ma un simbolo. Un simbolo drammatico, che gli architetti sono stati chiamati a rinnovare, anche dal punto di vista dell’immagine. Quella che è stata battezzata J.House, o The House With Two Lives (‘la casa che visse due volte’) era stata infatti un centro di detenzione e tortura durante la guerra civile libanese.   Inizialmente un resort, costruito negli anni ’30, l’edificio è stato poi impiegato, e bombardato, durante la guerra. Quello che gli architetti sono stati chiamati a fare non era solo un restauro, ma un vero e proprio ‘esorcismo’. E ci sono riusciti. Oggi è una meravigliosa residenza, realizzata secondo criteri ecosostenbili e con una grande attenzione all’estetica. Un immaginario da cambiare, ma senza dimenticare la storia: lo studio di architettura ha scelto di partire proprio dalle rovine dell’ex centro di detenzione. Anziché raderlo al suolo, ciò che era rimasto dell’edificio è stato riutilizzato.   Alle rovine di pietra sono stai aggiunti dei moduli rettangolari rivestiti di Corten, una tipo di acciaio dalla colorazione effetto ruggine che cambia nel tempo. La residenza ha acquisito in questo modo delle sembianze ultra contemporanee, che si vanno ad unire alle numerose sfaccettature ecosostenibili. Un sistema di raccolta dell’acqua piovana viene impiegato per l’irrigazione del lussureggiante giardino. La residenza vanta inoltre un isolamento termico eccellente, realizzato secondo gli standard dell’architettura passiva. Un impianto fotovoltaico produce energia pulita. Il tutto, in un contest boschivo di rara bellezza. Quella che era un simbolo di terrore è oggi una residenza meravigliosa e attenta all’ambiente. Un vero simbolo di rinascita. Per vedere le immagini della villa cliccate qui.  <p><p> <p> <p> <p> <p> <p> <p> <p><p> <p> <p><p> <p>", "time": "2018-10-30T07:00:22+01:00", "type": "scienza"}
{"title": "Curcuma, la superspezia dalle mille virtù", "url": "https://www.lastampa.it/2018/11/02/scienza/curcuma-la-superspezia-dalle-mille-virt-7thXWGC4D1N1lDncAyTAzN/pagina.html", "review": "", "content": "<p> <p>Poter alleviare fastidiosi disturbi, diventare più belli e sentirsi più in forma con una spezia sembra quasi un sogno. Pare, invece, che sia possibile, perchè esiste davvero una spezia in grado di aiutare in maniera naturale il nostro organismo a mantenersi in salute ed in forma. Si tratta della curcuma, nota anche come “zafferano d’India”, una spezia dal colore dorato e dal profumo intenso che, oltre ad insaporire in maniera deliziosa tantissimi piatti diversi, vanta innumerevoli virtù che la rendono a tutti gli effetti una vera e propria superspezia. La curcuma ha, ormai, conquistato il mondo. Utilizzata in cucina nei modi più svariati, si rivela anche un ottimo ingrediente per preparare infusi e tisane dai sorprendenti effetti benefici.  <p><p><p><p><p><p><p><p>   Innanzitutto occorre sottolineare che la curcuma è ricchissima di antiossidanti. Questa caratteristica la rende un ottima alleata nel contrastare l’invecchiamento cellulare. Si rivela, dunque, un efficace tonico per il cervello oltre che un elisir di bellezza per la pelle e i capelli. Contribuisce, inoltre, a rafforzare le pareti dei vasi sanguigni e a ridurre i livelli di colesterolo nel sangue, migliorando le funzioni cardiovascolari e, dunque, anche la salute del cuore. I suoi effetti antinfiammatori, inoltre, la rendono particolarmente adatta per chi soffre di disturbi e dolori alle articolazioni, oltre ad essere uno dei rimedi naturali più apprezzati ed efficaci per alleviare i sintomi influenzali e favorire la digestione. Non da ultimo, numerose ricerche ne avrebbero persino confermato importanti proprietà anticancerogene.  <p><p><p><p><p><p><p><p>   La curcuma è, inoltre, un vero e proprio prodotto di bellezza. Oltre a contrastare i radicali liberi grazie alle sue proprietà antiossidanti, è anche un’ottima alleata per chi desidera perdere peso. E’ stato dimostrato, infatti, che la sua assunzione inibisce l’assorbimento dei grassi, aumenta la sensazione di sazietà, stimola il metabolismo di zuccheri e carboidrati e le funzionalità epatiche, contribuisce a regolare i livelli di glicemia e contrasta la ritenzione idrica, grazie alla sua capacità di agire sulle funzioni linfatiche e circolatorie. Applicata, infine, direttamente sulla pelle, grazie alle proprietà cicatrizzanti, la curcuma contribuisce a curare piccole ferite, escoriazioni, dermatiti e punture di insetto. Il tutto a fronte di pochissime controindicazioni legate soprattutto a chi soffre di calcoli biliari e problemi alla cistifellea. Attenzione, però, a non consumarne troppa perchè un’eccessiva assuzione della spezia potrebbe causare disturbi ed infiammazioni dell’apparato digerente.  <p><p> <p> <p> <p> <p> <p> <p> <p><p> <p> <p><p> <p>", "time": "2018-11-02T07:30:48+01:00", "type": "scienza"}
{"title": "Biancheria intima che non si sporca", "url": "https://www.lastampa.it/2018/09/14/scienza/biancheria-intima-che-non-si-sporca-pKcVHCkxBFrpB2QLEIK39O/pagina.html", "review": "", "content": "<p> <p>Di primo impatto l’idea potrebbe apparire poco invitante. Ma ad un esame più attento ci si rende immediatamente conto che la nuovissima biancheria intima di provenienza danese che non si sporca (e dunque non si lava) per settimane potrebbe rivelarsi un prodotto realmente rivoluzionario. I più attenti all’igiene potrebbero storcere il naso, ma Organic Basics, nel progettare la sua linea di intimo, ha voluto pensare proprio ad un prodotto che rimanesse fresco e pulito a lungo senza bisogno di lavarlo in continuazione. I capi della linea SilverTech 2.0, infatti, realmente non si sporcano per settimane. E questo è possibile perchè sono realizzati con tessuti tecnologici ispirati alle tecniche impiegate dalla NASA per purificare l’acqua nella Stazione Spaziale Internazionale.  <p><p><p><p><p><p><p><p><p><p>SilverTech<p> Il segreto di questi tessuti è l’argento. Ogni capo della linea SilverTech 2.0 viene, infatti, sottoposto ad un particolare trattamento con Polygiene, basato sull’utilizzo di cloruro di argento riciclato a bassa concentrazione e sostenibile, che garantisce un efficace effetto antimicrobico. In questo modo il 99,9% di batteri e funghi che causano cattivi odori e fastidiosi disturbi vengono eliminati in modo naturale, e la biancheria intima resta fresca e pulita molto più a lungo, addirittura per settimane. Si potranno, dunque, evitare lavaggi frequenti riducendo il consumo di acqua e di detergenti potenzialmente inquinanti ed aggressivi. Questo sale d’argento, infatti, svolge un’azione sterilizzante sul tessuto che consente di non doversi proccupare dell’igiene e degli odori causati dai microrganismi contenuti, ad esempio, nel sudore.  <p><p><p><p><p><p><p>   Ma non è finita perchè slip, calzini e magliette progettati da Organic Basics sono in tutto e per tutto ecologici. Sono, infatti, realizzati con nylon prodotto in Italia con il 100% di materie prime riciclate, che consente una riduzione delle emissione di CO2 e dello spreco di acqua pari al 90%. Ogni capo di biancheria intima SilverTech 2.0, inoltre, non necessita di stiratura, è traspirante, privo di cuciture e prodotto in Europa da fabbriche certificate. Sul sito del produttore, infine, è possibile consultare l’elenco completo delle aziende coinvolte nella realizzazione dei prodotti e le loro certificazioni.  <p><p> <p> <p> <p> <p> <p> <p> <p><p> <p> <p><p> <p>", "time": "2018-09-14T07:30:09+01:00", "type": "scienza"}
{"title": "Sharing: perché le città europee sono rimaste indietro? ", "url": "https://www.lastampa.it/2018/04/07/scienza/sharing-perch-le-citt-europee-sono-rimaste-indietro-KvccvG8jdn10wd1Hfd6PqJ/pagina.html", "review": "", "content": "<p> <p>Si fa strada sempre più l’idea che nel prossimo decennio i veicoli saranno trasformati sia attraverso l’uso di propulsori elettrici, sia attraverso l’uso di tecnologie senza conducente; rimane però da capire se in Europa il car sharing - la \"terza rivoluzione della mobilità\" – si espanderà, oppure se rimarrà un settore di nicchia. A livello europeo, si desidera sfruttare questa rivoluzione, come sottolineato dal Commissario per i trasporti Violeta Bulc in una recente intervista, in cui ha dichiarato: \"Le soluzioni di mobilità condivisa, collaborativa e multimodale rappresentano il futuro\". Tuttavia, l'atteggiamento delle amministrazioni comunali sarà fondamentale: dovranno decidere se considerare i nuovi servizi di mobilità come complementari ai trasporti pubblici e ai taxi - o come concorrenza indesiderata.<p> <p> <p> <p>Attualmente, le città europee sono tutte egualmente intasate da auto private che trasportano una sola persona e che ingombrano molto spazio. I nuovi servizi di mobilità che sfruttano la tecnologia digitale rappresentano il potenziale per mettere in moto le città, migliorare la qualità della vita e ridurre le emissioni. Tuttavia, ciò potrà accadere solo se i nuovi servizi di mobilità verranno integrati con quelli tradizionali, in modo da rendere l'offerta più interessante, convincendo finalmente i conducenti a lasciare a casa le loro auto. <p> <p> <p> <p>Studi recenti dell'International Transport Forum (ITF) hanno dimostrato l'enorme potenziale della condivisione dei veicoli nelle città. L'ITF stima che a Lisbona il ride sharing potrebbe portare a una diminuzione del traffico pari al 95%, con una riduzione delle emissioni pari al 33%. (Il modello dell’ITF considera il potenziale dell'uso condiviso, presupponendo che la domanda di viaggio rimanga costante). Risultati simili sono stati forniti da una simulazione per la città di Helsinki. Cambiamenti di tale portata derivano dal passaggio dalle automobili private ai taxi condivisi e ai minibus, che integrano i servizi di metropolitana e tram esistenti, e dal porre un limite massimo alla domanda di viaggio totale. Il trasporto pubblico non viene sostituito, ma trasformato. <p> <p> <p> <p>McKinsey ritiene che un terzo della crescita del numero di autovetture private a livello globale prevista al 2030 non avrà luogo, in quanto sarà sostituita dal car sharing. Molte aziende sono attualmente impegnate nella corsa per lo sviluppo e la gestione di taxi a guida autonoma; i primi clienti paganti sono previsti per la fine dell'anno, si prevede inoltre un dimezzamento dei costi. Resta da vedere se il recente incidente mortale con un’auto a guida autonoma Uber ritarderà il lancio di tali vetture, ma sta di fatto che la fantascienza sta rapidamente trasformandosi in realtà. <p> <p> <p> <p>Un precedente studio di T&amp;E, così come uno studio condotto in Francia, indica il car sharing come lo strumento per ridurre l'uso dell'automobile in Europa. Tuttavia, non tutti gli studi hanno dato risultati positivi. Secondo un’indagine svolta a Boston il ride sharing avrebbe generato più traffico; uno studio della UC Davis (University of California) ha rivelato che dopo l'introduzione del ride sharing c'è stata una riduzione del 6% nell'uso dei trasporti pubblici. A San Francisco, grazie al successo che hanno registrato, ora Uber e Lyft totalizzano un 20% sul totale dei chilometri percorsi, cosa che potrebbe peggiorare la situazione del traffico durante i periodi di punta.<p> <p> <p> <p>Le valutazioni contrastanti suggeriscono che l'effetto della mobilità condivisa varierà da città a città e che durante il periodo di transizione, che vedrà competere l'uso privato con quello condiviso, il traffico potrebbe aumentare durante le ore di punta. Vi è anche il rischio a lungo termine che nel mondo del ride sharing economico, elettrico, senza conducente e comodo, tali servizi possano aggravare l’intasamento del traffico. Saranno inoltre necessari strumenti complementari per la riduzione del traffico, come i pedaggi flessibili, una riforma delle tassazioni per le autovetture aziendali che scoraggi la proprietà privata, nonché l’aumento del costo dei parcheggi privati, tutto ciò per porre fine alla predominanza nell’uso dell'auto privata. Le città devono inoltre gestire più attivamente la domanda di viaggio, promuovendo iniziative per pedoni e ciclisti. Devono inoltre migliorare i sistemi di trasporto di massa e renderli complementari nel momento della transizione verso l’uso dei veicoli elettrici, senza conducente e condivisi.<p> <p> <p> <p>Tale mutamento crea vincitori e vinti e, pertanto, viene accolto da alcuni e respinto da altri. Il passaggio allo sharing sta avvenendo più velocemente negli Stati Uniti e in Cina, mentre l'Europa è rimasta indietro. Nell'UE il mercato della condivisione tende a rivolgersi alle auto, più che al ride sharing, e le regole sono molto frammentate: città diverse e, a volte, persino i vari quartieri di una città hanno approcci diversi. <p> <p> <p> <p>Poiché la maggior parte delle città regolamentano il trasporto pubblico e i taxi, sono anche in grado di gestire - o sopprimere - lo sviluppo di nuovi servizi di mobilità. In alcune città le restrizioni nell'accesso al mercato impediscono del tutto il funzionamento dei servizi di ride sharing, oppure viene fornito un numero limitato di autorizzazioni. In altre città sono stati imposti requisiti operativi ai nuovi attori della mobilità, come i vincoli sui tipi di veicoli che possono essere utilizzati o i disincentivi finanziari, quali la richiesta di prezzi standard e non flessibili. Ciò rende difficile lo sviluppo dei nuovi servizi di mobilità in Europa e significa rischiare di perdere i benefici, potenzialmente enormi, dell'uso condiviso dei veicoli e della nuova mobilità. <p> <p> <p> <p>Dunque, come possiamo garantire i servizi di mobilità tradizionali e nuovi, se il car sharing, il ride sharing, il bike sharing o il Mobility as a Service (MaaS) diventano vere alternative all’auto privata nelle città europee? Come possiamo garantire che i servizi di sharing siano effettivamente complementari e non pregiudichino il trasporto pubblico?<p> <p> <p> <p>Al centro di tutto ciò c'è la necessità di una regolamentazione intelligente, in grado di favorire la collaborazione tra mobilità pubblica e privata. Nell'UE, la Finlandia e l'Estonia hanno adottato norme che consentono ai nuovi fornitori di mobilità di offrire i propri servizi in condizioni analoghe a quelle degli operatori storici. Le regole intelligenti consentono inoltre l’uso di biglietti aperti e integrati che combinano l'offerta di tutti i fornitori di mobilità. Eppure, le aziende che tentano di offrire il Mobility as a Service (MaaS) attraverso l’uso di biglietti singoli sono state respinte dagli operatori attuali o dalle autorità cittadine, che temono di perdere il controllo sulle operazioni di trasporto pubblico.    <p> <p>Il principio chiave che dovrebbe guidare gli interventi normativi delle autorità è l'interesse pubblico enon quello degli attuali operatori. Ciò richiede ai governi nazionali e locali di stabilire regole eque che consentano ai nuovi servizi di mobilità di crescere e di competere in modo corretto. In cambio, i nuovi fornitori di mobilità devono operare secondo le norme sociali e farsi carico della tassazione del traffico o dei pedaggi stradali. In un documento congiunto pubblicato di recente e co-firmato da Transport &amp; Environment e da altre nove organizzazioni sono state identificate una serie di proposte per migliori pratiche normative in questo campo.<p> <p> <p> <p>* Transport &amp; Environment <p> <p> <p> <p><p> <p> <p> <p> <p> <p><p> <p> <p><p> <p>", "time": "2018-04-07T00:00:00+01:00", "type": "scienza"}
{"title": "Un quartiere di legno a Stoccolma", "url": "https://www.lastampa.it/2018/09/26/scienza/un-quartiere-di-legno-a-stoccolma-Zc3OEytLBtIhRlz8k04moL/pagina.html", "review": "", "content": "<p> <p>“Il più alto, più densamente abitato, più ecosostenibile quartiere di Stoccolma”: è così che Anders Berensson Architects annuncia il progetto del nuovo quartiere che occuperà l’area di Masthamnen. La zona, che si sviluppa tra moli e banchine, unirà acqua, terra e legno in un magico abbraccio urbanistico. L’idea è quella di realizzare un ‘quartiere di legno’, una città nella città, su due livelli, uno dei quali si sviluppa in verticale, ed è composto di grattacieli. Mentre tutte le varie aree saranno unite da un terzo livello, composto di ponti e passaggi che collegano i vari livelli della nuova area.   Il ‘quartiere di legno’ La parte più bassa del quartiere si comporrà di 19 edifici di 6 o 10 piani al massimo. Essi conterranno 2500 appartamenti, 60.000 metri quadrati di uffici, circa 90 tra negozi e ristoranti. Le poche strade attualmente presenti nell’area saranno collegate a questi nuovi edifici. Ma l’aspetto più particolare del progetto sono i grattacieli di legno che sovrasteranno il nuovo quartiere. Si tratta di 31 edifici di 25-31 piani, stretti e alti, che si eleveranno dalla parte bassa del progetto. Abbastanza distanziati l’uno dall’altro da garantire panorama e luce naturale ai loro abitanti, ma abbastanza fitti da apparire come un ‘bosco’ architettonico che modificherà per sempre lo skyline di Stoccolma. Al loro interno, circa 3000 appartamenti, circa 30 tra negozi e ristoranti.   Masthamnen si trova in una valle circondata di colline, ed arrivando dalla loro sommità ci si troverà spesso alla stessa altezza dei tetti di alcuni dei nuovi edifici. Sfruttando questo dislivello, il progetto prevede di creare dei parcheggi pubblici sui tetti, in modo da arrivare ‘dall’alto’ dando un particolarissimo impatto visivo e spaziale. Inoltre, le strade che si collegheranno a questi tetti creeranno dei ponti che connettono le varie aree. Un progetto futuristico ma attento all’uso di materiale a basso impatto ambientale. L’architettura che guarda al legno come materiale per realizzare edifici di altezze considerevoli sta facendo passi da gigante. Le nuove tecniche di costruzione associate al basso impatto ecologico di questo materiale (a fronte di un’urbanistica più salubre per chi la vive) stanno permettendo agli architetti e all’industria edile di pensare sempre più in grande. Le immagini del progetto a questo link.  <p><p> <p> <p> <p> <p> <p> <p> <p><p> <p> <p><p> <p>", "time": "2018-09-26T12:00:16+01:00", "type": "scienza"}
{"title": "Migliorare il mondo? Non è così difficile ", "url": "https://www.lastampa.it/2018/04/10/scienza/migliorare-il-mondo-non-cos-difficile-SVt0fEssyhRsB6I9X1Y1NN/pagina.html", "review": "", "content": "<p> <p>Immaginate un pomeriggio estivo, tapparelle abbassate per placare l’afa, una ragazza adagiata sul letto, una canottiera, un paio di jeans e … una maschera antigas sulla faccia. Lo scatto è di Silvia Tenenti, fotografa, che ha girato l’Italia per documentare gli effetti dell’inquinamento. Da Taranto a Broni, dalla Terra dei fuochi alla provincia di Brescia. Proprio lì ha incontrato questa donna che soffre di una grave forma di intolleranza a molte sostanze chimiche che troviamo nell’aria che respiriamo, nel cibo che mangiamo, nell’acqua che beviamo, perfino nel letto dove ci riposiamo. Quella foto, proiettata sul grande schermo della Triennale di Milano, durante il Festival dei Diritti Umani, aveva la forza di un pugno allo stomaco: non occorre andare a Fukushima, tra lo smog di Pechino o nelle coltivazioni estensive dell’America Latina per rimanere avvelenati da un modello di produzione iniquo, che sta arricchendo pochi e creando problemi a tutti. <p> <p><p> <p>Questo concetto è il primo lascito della terza edizione del Festival dei Diritti Umani: abbiamo raccolto decine di denunce della pericolosità di un modello produttivo sbagliato, dal taglio delle foreste per creare pascoli o cibo low cost, fino all’abuso della plastica che finisce in mare. Poi c’è l’aspetto di proposta, o se preferite la visione ottimistica. I giovani, gli studenti, hanno sete di un sapere non formale, non accademico; chiedono cosa possono fare. E allora durante i 5 giorni della kermesse milanese abbiamo chiesto a quattro esponenti di “buone pratiche” di raccontarsi, per dimostrare che cambiare si può. Gianluca Ruggieri ha illustrato alle scolaresche come è possibile produrre e utilizzare energia da fonti rinnovabili; Giuseppe Savino ha dimostrato come il contadino 2.0 può rispettare l’ambiente; Federico Di Penta ha spiegato come si può pulire e inquinare di meno il mare; Silvia Bartellini ha portato la sua esperienza di accoglienza diffusa dei profughi. <p> <p><p> <p>Esperienze dal basso, spesso piccole, ma tutte replicabili e ad alto rendimento. Perché non bisogna mai dimenticare che un domani potrebbe toccare a noi. Non serve essere scaramantici: il cambiamento climatico non riguarda più solo i pascoli delle renne in Artico o quelli dei bovini dalle lunghe corna intorno al lago Ciad - come ci hanno spiegato due donne straordinarie come Inka Saara Artjeff e Hindou Omarou Ibrahim – ma fra poco rischia di coinvolgerci direttamente. Lo scrittore Bruno Arpaia ci ha dedicato un libro [Qualcosa là fuori – Guanda], immaginandosi un’Europa devastata dalla siccità, con orde di ragionieri, professoresse universitarie e parrucchieri, gente comune insomma, che pur di guadagnarsi un po’ di acqua e di cibo sono disposti letteralmente a passare sul cadavere del vicino. <p> <p><p> <p>Ecco cosa dovremo evitare: stiamo parlando della sopravvivenza dell’umanità, non è la salvaguardia un po’ naif del singolo animale o pianta. Guardare il presente da questa prospettiva forse potrebbe aiutare i nostri governanti e i grandi player economici a prendere le decisioni giuste. E questo è il terzo insegnamento del Festival dei Diritti Umani. I volenterosi sono fondamentali ma non bastano. La ricercatrice Mascha Stroobant ha stuzzicato gli studenti dicendo loro che non sono né Fedez né Chiara Ferragni i veri influencer: gli influencer più importanti siamo noi, quando scegliamo di bere acqua di rubinetto, di eliminare la plastica inutile, fare il bucato quando serve. <p> <p><p> <p>Niente di difficile, vero? Con la speranza che il messaggio arrivi anche a chi produce plastica, detersivi o vuole controllare il nostro rubinetto. Ma le multinazionali, quelle che hanno fatturati equivalenti ad una nazione, stanno capendo la gravità del problema? Paolo Lembo, diplomatico delle Nazioni Unite, fino al mese scorso direttore del World Green Economic Organisation ha una risposta parzialmente positiva. «Nel board di WGEO – ha spiegato Lembo – ho trovato manager di grandi compagnie energetiche che sanno guardare lontano e riescono a combinare il profitto della società con gli interessi della collettività». Pochi ma buoni. <p> <p><p> <p>* direttore del Festival dei Diritti Umani <p> <p> <p> <p> <p> <p> <p> <p><p> <p> <p><p> <p>", "time": "2018-04-10T00:01:00+01:00", "type": "scienza"}
{"title": "Diffondi la verità sulle dighe ", "url": "https://www.lastampa.it/2018/04/16/scienza/diffondi-la-verit-sulle-dighe-0EKVYUU2nC3bO756kAOGdJ/pagina.html", "review": "", "content": "<p> <p>Gli ultimi fiumi incontaminati d’Europa sono in grave pericolo. Questa volta il rischio non viene dall’eccessiva siccità o dalle industrie che inquinano riversando rifiuti tossici — viene dalle dighe idroelettriche che dovrebbero produrre energia pulita, verde e rinnovabile.<p> <p><p> <p>Il problema è che le dighe inquinano — e che il loro impatto distruttivo supera di gran lunga la loro utilità. In particolare, l’elettricità che generano ora si può ottenere in maniera ben più efficiente da altre fonti che non rovinino fiumi, distruggano habitat e costringano le persone ad abbandonare la propria terra. Se questi progetti incauti non verranno fermati, il danno ecologico e l’impatto sulle comunità locali saranno devastanti.<p> <p><p> <p>Non ho mai desiderato essere un uomo d’affari, ma ora che lo sono, sono determinato a usare la mia azienda e la mia voce per contribuire a risolvere le maggiori sfide ambientale del mondo. Noi di Patagonia abbiamo trascorso più di quarant’anni a cercare di proteggere i luoghi selvaggi amati dai nostri clienti e dai nostri dipendenti e a incoraggiare gli altri a unirsi a noi nella battaglia per salvare il nostro pianeta— anche dalle minacce che spesso passano inosservate o non vengono recepite come tali.<p> <p><p> <p>Ho imparato a conoscere i danni causati dalle dighe grazie al mio interesse verso i fiumi e in quanto appassionato di pesca. I fiumi non sono soltanto straordinariamente belli: sono le arterie del pianeta, trasportano i nutrienti e i sedimenti vitali dalla terraferma all’oceano alimentando plancton e pesci. Forniscono acqua pulita a milioni di persone. I fiumi trasportano ogni anno circa 200 milioni di tonnellate di carbonio verso l’oceano, sottraendolo efficacemente all’atmosfera, aiutandoci a combattere i cambiamenti climatici. Ciò corrisponde a oltre il 10% del carbonio prodotto da tutti i veicoli a motore degli Stati Uniti ogni anno. E i fiumi sani e le loro pianure alluvionali ci proteggono dalla siccità e dalle inondazioni che si verificano con frequenza sempre maggiore a causa dei cambiamenti climatici.<p> <p><p> <p>Le dighe minacciano tutti noi. A differenza dell’energia solare o eolica, l’energia idroelettrica causa l’estinzione delle specie, costringe le comunità ad abbandonare la propria terra e contribuisce ai cambiamenti climatici. Le ultime ricerche scientifiche mostrano che i bacini creati dalle dighe rilasciano ogni anno nell’atmosfera l’equivalente di quasi un miliardo di tonnellate di monossido di carbono, per lo più sotto forma di metano. Ciò accade perché gli allagamenti causati dalle dighe innescano reazioni chimiche quando tutti gli alberi e l’erba si ritrovano all’improvviso sommersi e iniziano a imputridire. In altre parole, la cosiddetta energia “verde” che dovrebbe ridurre le emissioni, in realtà ha l’effetto diametralmente opposto.<p> <p><p> <p>Inoltre, le dighe non sono affidabili perché sono in balia del livello dell’acqua. A causa della scarsità di precipitazioni atmosferiche e nevose in Europa lo scorso anno, la produzione di energia idroelettrica è scesa al livello più basso di questo secolo in tutto il continente.<p> <p><p> <p>Come se non bastasse, le dighe sono anche terribilmente costose. Errori di progettazione, problemi tecnici e corruzione causano in media ritardi del 44% ed eccedenze dei costi previsti fino al 96%. E quando le dighe sono state finalmente costruite, i costi di manutenzione sono enormi, a volte proibitivi. Negli Stati Uniti più di 1.000 dighe sono state smantellate con costi elevatissimi. Molte costituiscono importanti rischi per la sicurezza. Detto ciò, si stima che dal 1950 siano stati spesi circa 2 triliardi di dollari per le dighe.<p> <p><p> <p>In confronto, i progetti eolici e solari sono molto più “green”, più efficienti e hanno il vantaggio di poter essere realizzati in tempi decisamente più rapidi rispetto alle dighe. Nel mondo le energie rinnovabili eolica e solare creano posti di lavoro da quattro a cinque volte superiori rispetto all’energia idroelettrica su piccola scala.<p> <p><p> <p>Per tutte queste ragioni, è uno spreco assoluto di denaro e una farsa morale il fatto che alcune delle più grandi istituzioni finanziarie del mondo abbiano adottato questa tecnologia obsoleta e sfruttatrice, e che stiano finanziando nuove dighe in alcuni degli ultimi luoghi incontaminati in Europa.<p> <p><p> <p>Al di fuori della Russia, la penisola balcanica ha il più grande numero di fiumi a flusso libero in Europa, oltre ad avere corsi d’acqua cristallini, enormi rive di ghiaia e foreste alluvionali incontaminate. Generazioni di persone hanno fatto affidamento su questi fiumi per l’acqua potabile e per l’irrigazione di giardini e piccole fattorie.<p> <p><p> <p>Più di 3.000 nuove dighe sono ora progettate dalla Slovenia alla Grecia. Quasi metà dei progetti riguardano aree protette come i parchi nazionali e la maggior parte di essi non richiede nemmeno di effettuare una valutazione sull’impatto ambientale. Queste dighe distruggeranno il più grande fiume in Albania, l’ultimo incontaminato, causeranno l’estinzione del già minacciato salmone del Danubio in Bosnia ed Erzegovina, metteranno a repentaglio la sopravvivenza della lince dei Balcani già in pericolo in Macedonia, e costringeranno diverse comunità ad abbandonare la propria terra. <p> <p><p> <p>Non è troppo tardi per fermare questi progetti disastrosi. Ecco i tre passi da adottare proprio ora.<p> <p><p> <p>Primo, dovremmo affiancare gli attivisti e le comunità balcaniche che si oppongono alle dighe. Ad esempio, l’anno scorso una squadra antisommossa della polizia interruppe con violenza una protesta operata dalle donne bosniache sul fiume Kruščica, ma la comunità si è riorganizzata e sta bloccando nuovamente due progetti di altrettante dighe che minacciano la loro riserva di acqua dolce. <p> <p><p> <p>Secondo, dovremmo fare pressione sulle banche internazionali di sviluppo affinché tolgano il proprio sostegno a questi progetti. La Banca europea per la ricostruzione e lo sviluppo (BERS), la Banca europea per gli investimenti (BEI) e la Società Finanziaria Internazionale della Banca Mondiale (IFC) hanno stanziato oltre 700 milioni di euro per i progetti idroelettrici nei Balcani. Se riuscissimo a convincere queste banche a smettere di finanziare le dighe, manderemmo un segnale forte anche agli altri investitori perché facciano altrettanto. I finanziamenti di circa 1.000 centrali idroelettriche nei Balcani sono attualmente sospesi, perciò è arrivato il momento di agire.<p> <p><p> <p>Terzo, in Europa e nel mondo dobbiamo accelerare lo sviluppo di alternative energetiche più pulite e più economiche. L’Albania è benedetta da circa 300 giorni di sole all’anno.<p> <p><p> <p>Sviluppare l’energia solare sarebbe una soluzione decisamente migliore e più economica anziché costruire dighe sul fiume Vjosa, il più grande fiume incontaminato d’Europa.<p> <p><p> <p>È giunto il momento di dire la verità sui costi reali di queste dighe. Negli Stati Uniti stiamo pagando il prezzo del boom della costruzione di dighe sotto forma di intere comunità disconnesse dai propri fiumi, di specie a rischio di estinzione e di una lista interminabile di costosi progetti di smantellamento. Mi auguro che l’Europa non commetta gli stessi errori.<p> <p><p> <p>* imprenditore, fondatore di Patagonia, Inc.  <p> <p> <p> <p> <p> <p> <p> <p><p> <p> <p><p> <p>", "time": "2018-04-16T00:00:00+01:00", "type": "scienza"}
{"title": "Costruire usando carta e cartone riciclati? ", "url": "https://www.lastampa.it/2018/09/22/scienza/costruire-usando-carta-e-cartone-riciclati-2eg4Iux1kSl0ThhtFy5wAI/pagina.html", "review": "", "content": "<p> <p>Un futuro più “verde”, nel quale carta e cartone riciclati vengono utilizzati non solo per creare arte, ma anche per costruire strutture abitabili. È davvero possibile? I promotori di Cartasia-Lucca Biennale (a Lucca fino al 27 settembre) ci credono e con la presentazione della struttura architettonica realizzata da studenti e professori della facoltà di Architettura dell’Università di Tongji (Shanghai), tra le più improntati della Cina, hanno simbolicamente dato il via a una nuova sezione della biennale, che verrà sviluppata nelle prossime edizioni: una sezione tutta dedicata all’architettura, agli studi, alle ricerche e ai progetti che vedono carta e cartone protagonisti di nuove soluzioni abitative. <p> <p>  <p> <p>Ecco perché da alcuni giornifanno bella mostra di sé in piazzale San Donato tre futuristiche cupole di cartone, interpretazione in chiave contemporanea degli antichi “ting”, i tradizionali chioschi pubblici dove i viandanti cinesi potevano fermarsi a riposare. Alla tradizione orientale, però, gli studenti dell’Università di Tongji e i loro professori, giunti a Lucca appositamente per realizzare questa struttura, frutto dei loro studi sull’applicabilità del cartone in architettura, hanno unito quella romana, adottando l’arco per garantire stabilità. <p> <p> <p> <p><p><p><p><p><p> <p>La struttura architettonica è stata inaugurata nei giorni scorsi alla presenza del console della Repubblica Popolare Cinese Yan Jinlin, accompagnato dalla presidente dell’Istituto Confucio dell’Università di Firenze, Silvia Scaramuzzi. <p> <p><p> <p>La costruzione è stata realizzata in poco più di una settimana da 11 studenti e due docenti dell’università che ha sede a Shanghai, a riprova della praticità e versatilità del cartone. Misura 8 metri di lunghezza e 5 di larghezza. Nel punto più alto, raggiunge i 2,5 metri di altezza ed è composta da tre ambienti comunicanti, tre cupole interamente realizzate in cartone riciclato che si intrecciano creando un alternarsi di spazi aperti e angoli nascosti che possono ospitare più persone. Alcuni pannelli in plexiglass, in sostituzione degli elementi di cartone, assicurano luminosità agli ambienti.<p> <p> <p> <p><p><p><p><p><p> <p>Il progetto è frutto della collaborazione costruita dagli organizzatori di Lucca Biennale con l’università cinese. La Cina, infatti, è il primo paese ospite della biennale, legata a Lucca dal filo rosso della produzione della carta. Produzione nata in Oriente nel 105 d.C. sotto la dinastia Han, quando Ts’ai Lun informava l’imperatore di aver fabbricato un nuovo materiale adatto alla scrittura usando solo “vecchi stracci, reti da pesca e scorza d’albero”. Produzione avviata a Lucca nel 1300 (tra le prime in Italia, insieme a Fabriano e Amalfi), sempre partendo da “vecchi stracci” e che ancora oggi, nel segno del riciclo delle risorse, rappresenta il comparto più forte nell’economia della Lucchesia. <p> <p><p> <p>Nelle prossime edizioni della biennale, verranno ospitati altri paesi, rendendo la manifestazione luogo di cooperazione internazionale, e il paese ospite oggetto di un focus che ruota intorno alla produzione di paper art e alla realizzazione di un progetto scientifico. <p> <p><p> <p> <p> <p> <p> <p><p> <p> <p><p> <p>", "time": "2018-09-22T02:00:00+01:00", "type": "scienza"}
{"title": "OR-TO, l’orto urbano di Torino ", "url": "https://www.lastampa.it/2018/05/01/scienza/orto-lorto-urbano-di-torino-hZ45B60DbWStlfAXAIxZdI/pagina.html", "review": "", "content": "<p> <p>Con l’arrivo della primavera torna a Torino la seconda edizione di OR-TO, l’orto urbano del quartiere Nizza Millefonti, dedicato quest’anno ai semi e alla biodiversità urbana. <p> <p> <p> <p>Esiste un rapporto indissolubile tra le varietà di sementi tradizionali, la salute dei territori e dei consumatori, e l’equilibrio degli ecosistemi urbani. Ed è proprio questo legame che l’iniziativa, promossa da Eataly, e coordinata da OrtiAlti con il Patrocinio di Regione Piemonte, Città di Torino e Circoscrizione 8, vuole raccontare ai cittadini, anche e soprattutto attraverso il loro coinvolgimento attivo. <p> <p><p> <p>Sono stati infatti sistemati, nella piazza di fronte a Eataly Lingotto, 60 cassoni di legno, ottenuti da materiali di riciclo, dove gli abitanti del quartiere e gli studenti delle scuole potranno coltivare ortaggi a Km 0, sperimentandosi, oltre che come consumatori, come Produttori.<p> <p><p> <p><p><p><p><p><p> <p><p> <p>Le sementi usate sono quelle di “Seminiamo la biodiversità”, il progetto promosso da Eataly, Slow Food, Università degli Studi di Palermo e Arcoiris, per sensibilizzare il grande pubblico sull’importanza dei semi, che sono infatti il primo anello della catena alimentare, alla base della sopravvivenza del pianeta, e che sono selezionati e prodotti, da 10.000 anni, dalle comunità contadine di tutto il mondo: per questo i semi non possono essere proprietà esclusiva di pochi (nell’UE il 95% del mercato delle sementi da ortaggio è controllato da cinque compagnie), ma devono essere considerati un bene comune. <p> <p><p> <p><p><p><p><p><p> <p><p> <p>Sono state così selezionate alcune varietà tradizionali, prodotte con il metodo dell’agricoltura biologica da Arcoiris, l’unica azienda italiana che commercializza esclusivamente semi biologici e biodinamici. Per fare solo alcuni esempi, nei cassoni di OR-TO cresceranno il cavolo nero toscano, il pomodoro tondino maremmano e la zucca trombetta di Albenga.<p> <p><p> <p>Anche i terricci utilizzati sono pensati specificamente per gli orti urbani, dunque sono naturali ed ecologici, e sono l’“OrtoXmille” e la “TerraMediterranea” di Harpo verdepensile, che è leader nella produzione di soluzioni innovative per l’edilizia green. <p> <p><p> <p>Infine, non solo di ortaggi si prenderanno cura i cittadini, ma di fiori, degli 800 bulbi di tulipano di Messer Tulipano, la manifestazione che si svolge tradizionalmente al Castello di Pralormo, e che aggiungeranno vivaci macchie di colore alla già caleidoscopica composizione vegetale.<p> <p> <p> <p> <p> <p> <p> <p><p> <p> <p><p> <p>", "time": "2018-05-01T02:00:00+01:00", "type": "scienza"}
{"title": "La Norvegia mostra al mondo la prima casa biologica ", "url": "https://www.lastampa.it/2018/05/02/scienza/la-norvegia-mostra-al-mondo-la-prima-casa-biologica-1PqFSddRW4boA28ckSpUwJ/pagina.html", "review": "", "content": "<p> <p>Parola d’ordine: non si butta via nulla. La paglia, l’erba, gli steli di pomodoro e le alghe non vanno distrutti ma, già che ci siamo, utilizziamoli per costruire una casa, moderna e confortevole. La salvaguardia dell’ecosistema è doppia: non solo avviene il riciclo, ma si evita l’impatto ambientale della loro combustione. È il leitmotiv di un gruppo di professionisti danesi, tra i quali lo studio  Een til Een, la società di architettura sostenibile  GXN e l’impresa specializzata nel trattamento del legno  Kebony. Il risultato rende orgoglioso anche il più impavido tra i pollici verdi: spunta la prima abitazione al mondo interamente biologica. <p> <p>  <p> <p>La casa, inaugurata in Norvegia lo scorso novembre, è all’interno del nuovo   ecoparco Biotope  di Middelfart, nel sud est della Danimarca. Il progetto, originale e ad impatto zero, ha ricevuto il sostegno del Fondo per la costruzione ecologica del Ministero dell’Ambiente danese. «È stato un progetto lungo, e tutti abbiamo sicuramente imparato molto nel corso della pianificazione e della costruzione» spiega Kim Christofte, CEO di Een til Een. «È stato un piacere osservare una squadra trovare così tante soluzioni intelligenti ai problemi incontrati lungo il percorso».<p> <p>  <p> <p>  <p> <p> <p> <p> <p><p> <p> <p><p> <p>", "time": "2018-05-02T02:00:00+01:00", "type": "scienza"}
{"title": "Xylella, se una mosca ci tiene in ostaggio ", "url": "https://www.lastampa.it/2018/05/17/scienza/xylella-se-una-mosca-ci-tiene-in-ostaggio-YWFIZ92KTOzd9a8ax2Bz8J/pagina.html", "review": "", "content": "<p> <p>L’olivicoltura e gli agricoltori pugliesi meritano risposte adeguate sulla Xylella. Non solo perché la situazione è insostenibile e la Puglia è tra le principali regioni produttrici di olio extravergine, un prodotto ambasciatore del made in Italy nel mondo. Ma anche perché la coltivazione degli ulivi ha disegnato il paesaggio del Salento, diventando parte della bellezza e del patrimonio naturale di questo territorio. Un bene che non possiamo rischiare di perdere. <p> <p><p> <p>Fermare il dramma di migliaia di agricoltori che combattono l’essiccamento degli ulivi e vedono peggiorare la situazione giorno dopo giorno, richiede una strategia efficace alla quale collaborino le diverse istituzioni competenti e che siano messe in campo tutte le azioni possibili per arginare l’espandersi verso Nord dell’infezione. Ed è necessario farlo ora. Bastano pochi numeri per convincersene: secondo le stime, tra l'infestazione e l'effetto delle gelate saremmo arrivati a una riduzione del 60% della produzione d'olio pugliese, con perdite per circa 1 miliardo di euro. Ad aggravare la situazione è arrivato anche il deferimento dell’Italia da parte della Commissione Europea alla Corte di Giustizia europea per non aver ottemperato alle indicazioni di abbattimento degli ulivi colpiti da Xylella. Una misura sulla quale recenti studi sollevano ragionevoli dubbi, dimostrando che gli alberi infetti si possono curare. Ma certo, al di là del merito, la politica italiana non ha dato prova di sapere gestire in modo coerente ed efficace questa emergenza.<p> <p><p> <p>C’è bisogno subito di rafforzare le strategie di contenimento della Xylella per prevenire l’ulteriore diffondersi del batterio e di investire risorse adeguate per risarcire le aziende colpite, sostenere i reimpianti e far ripartire l’olivicoltura salentina puntando su innovazione e ricerca, con particolare attenzione a lotta biologica, lotta integrata e varietà resistenti. Sul fronte della prevenzione vanno valorizzate le buone pratiche agricole come la sarchiatura del terreno, la potatura e l’uso di reti per proteggere le piante; vanno inoltre promossi il ripristino della fertilità del terreno, metodi di raccolta sostenibili e il contenimento delle altre patologie che indeboliscono gli ulivi. Si deve anche proseguire con le attività di monitoraggio per avere una mappa sempre aggiornata della presenza della Xylella e poter valutare lo stadio di sviluppo degli insetti vettori. <p> <p><p> <p>A cinque anni dalla prima proclamazione dell’emergenza Xylella, di fonte a questo quadro desolante, siamo al paradosso che si chiede agli agricoltori pugliesi di fermare il contagio con trattamenti fitosanitari obbligatori di sostanze come l’Acemiprid e l’Imidacloprid. La prima indicata dall’Efsa come un neurotossico, la seconda uno dei neonicotinoidi recentemente vietati per tutti gli usi esterni dall’Ue perché notoriamente dannosi per la biodiversità, che incredibilmente il decreto Martina del 13 febbraio 2018 inserisce tra le sostanze attive consigliate per combattere la Xylella. Senza peraltro preoccuparsi di tutelare le aziende biologiche, né di valorizzare un approccio sostenibile nella gestione di parassiti e infestanti. Una prescrizione da rivedere, che ha suscitato così tanta preoccupazione tra la popolazione da costringere la Regione a rassicurare circa la sicurezza dei trattamenti e a precisare che per le aziende biologiche sarà possibile intervenire impiegando prodotti già autorizzati per il bio. Nonostante ciò molti Sindaci, allarmati dall’uso indiscriminato ed esteso dei pesticidi, stanno emettendo ordinanze in opposizione al decreto. Speriamo che l'azione dei Primi cittadini sia l'inizio di una nuova consapevolezza sulla necessità di favorire e garantire un'agricoltura sostenibile e non solo la conseguenza sporadica della pressione dell'opinione pubblica. <p> <p><p> <p>Vista la situazione e le contraddizioni emerse, analogamente alla Senatrice LeU Loredana De Petris che la depositerà al Senato, oggi stesso presenterò una interrogazione ai ministri dell’Ambiente e dell’Agricoltura per chiedere di rivedere le citate misure del Decreto Martina. Considerando poi che circa 500 piante infette sono tornate a rivegetare grazie a cure naturali e alternative che hanno già dato esito positivo, ai ministri interrogati chiediamo di valutare altre soluzioni rispetto all’eradicazione degli ulivi e di avviare studi più ampi sulla Xylella. Anche per garantire un’agricoltura di qualità insieme alla tutela dell’ambiente e della salute dei lavoratori agricoli.<p> <p><p> <p>* deputata di LeU<p> <p> <p> <p> <p> <p><p> <p> <p><p> <p>", "time": "2018-05-17T14:37:25+01:00", "type": "scienza"}
{"title": "Quando i Jeans aiutano il Pianeta ", "url": "https://www.lastampa.it/2018/05/22/scienza/quando-i-jeans-aiutano-il-pianeta-P6HkbR7cYEnlSQjkGqw3uL/pagina.html", "review": "", "content": "<p> <p>Half Century Jeans è un progetto collaterale del brand Tom Cridland guidato da Deborah Marx, imprenditrice londinese di 26 anni. I jeans hanno una garanzia di 50 anni, mezzo secolo appunto, da cui prende il nome l’intera collezione. <p> <p> <p> <p>Sono realizzati con un mix di materiali di qualità tra i quali il denim giapponese con cimosa proveniente direttamente da Okayama e le fibre Spectra che sono 15 volte più resistenti dell’acciaio per cavi. La durevolezza di questo capo è data anche dal modo in cui viene realizzato il denim. Grazie all’utilizzo dei tradizionali telai a navetta è possibile creare un prodotto finemente lavorato e il “bordo di cimosa” impedisce al tessuto di sfilacciarsi. Anche le fibre Spectra ne garantiscono la resistenza alla corrosione e al contatto con le sostanze chimiche. <p> <p> <p> <p>  <p> <p>HALF CENTURY JEANS, QUALITÀ VERSUS LOW COST  <p> <p>Ma tutta questa durevolezza può incidere negativamente sul comfort? Secondo Deborah Marx, ideatrice del progetto “nonostante l’utilizzo della fibra ultraresistente non si compromette la mobilità, infatti, gli Half Century Jeans sono molto leggeri e confortevoli.”   <p> <p>  <p> <p>Mezzo secolo di garanzia e in caso di rottura i jeans saranno riparati o sostituiti, il tutto a costo zero per il cliente.  <p> <p> <p> <p>I jeans sono prenotabili fino al 31 maggio sulla piattaforma Kickstarter ad un prezzo scontato di £ 59 o sul sito Tom Cridland a £ 79. <p> <p>  <p> <p>Un progetto che vuole rappresentare un punto di vista differente rispetto alla sempre più diffusa fast fashion, quel tipo di moda che mira alla produzione di capi che durano una stagione e a prezzi molto contenuti. Il messaggio che vuole dare questa giovane azienda del Regno Unito è puntare su capi di qualità che durino nel tempo sia dal punto di vista qualitativo sia in termini di trend. Una moda, quindi, che sappia indirizzare il consumatore verso degli stili di vita più sostenibili. “Non è sufficiente dire al consumatore di scegliere un brand perché è ecocompatibile ma è importante evidenziare il fatto che la moda sostenibile è di qualità superiore e meno costosa in termini di usura rispetto a quello che propone la fast fashion definita a basso costo. I jeans più resistenti, inoltre, possono aiutare la salute del nostro pianeta. Utilizzare più a lungo i propri capi significa non sprecare le risorse naturali” sottolinea Deborah.<p> <p> <p> <p>  <p> <p>MATERIALI ATTENTI ALLA SALUTE DEI CONSUMATORI PER HALF CENTURY JEANS <p> <p>Half Century Jeans non vuole definirsi solo in netta contrapposizione contro la cultura del consumismo, ma vuole porre anche l’attenzione verso le materie prime con cui realizza i suoi jeans. Infatti, il cotone è 100% organico, privo di pesticidi che possono danneggiare l’ambiente circostante, ma anche la salute dei lavoratori e di coloro che lo indossano.  <p> <p>  <p> <p>Tom Cridland, il brand da cui nasce questo progetto, ha già lanciato qualche anno fa la collezione “30 year” che si basa sullo stesso principio: felpe, t-shirt e giacca resistenti con una garanzia di 30 anni. Personaggi famosi come Leonardo di Caprio, Hugh Grant, Rod Stewart hanno scelto i capi di questo giovane stilista metà inglese e metà portoghese. Half Century Jeans è guidato, invece, dalla sua fidanzata Deborah che ha curato la parte di design e ci confessa di essere molto felice del prodotto finale. Non vede l’ora di inviare i primi jeans di questa collezione a coloro che hanno già deciso di prenotarli. <p> <p> <p> <p>Tom Cridland può essere definito uno dei brand attraenti esteticamente, socialmente coinvolgenti che incoraggiano uno stile di vita più sostenibile in un panorama in cui è ancora troppo evidente il prezzo basso a discapito di costi sociali e ambientali considerevoli. La qualità dei suoi prodotti la vuole dimostrare in un modo fuori dalla norma: con la riparazione o la sostituzione gratuita dei suoi jeans per 50 anni in caso di problemi. Una promessa che stupisce. E noi, i Millennials, siamo pronti a lasciare uno spazio del nostro armadio a un paio di jeans per così tanto tempo? <p> <p><p> <p> <p> <p> <p> <p><p> <p> <p><p> <p>", "time": "2018-05-22T00:00:00+01:00", "type": "scienza"}
{"title": "La nano-vernice che scherma le radiazioni ultraviolette ", "url": "https://www.lastampa.it/2018/06/08/scienza/la-nanovernice-che-scherma-le-radiazioni-ultraviolette-B3swXZtopGPWpVE9nVbveI/pagina.html", "review": "", "content": "<p> <p>Vetrate delle navi più confortevoli, passeggeri e merci protetti dal calore grazie alla nanotecnologia: è quanto promette il sistema Glass Nano Coat, che Noka, azienda che si occupa di soluzioni per l’efficientamento energetico e GNV (Grandi Navi Veloci) si sono impegnate a realizzare.  <p> <p> <p> <p>Si tratta di una sorta di vernice invisibile per vetri e finestre, che se applicata sarà in grado di schermare le radiazioni UV e IR e ridurre il calore entrante. Passeggeri, merci e oggetti esposti ai raggi solari attraverso le vetrate saranno più protetti e inoltre il sistema nanotecnologico permetterà alla compagnia di ridurre significativamente il dispendio energetico. <p> <p> <p> <p>Secondo le stime di Noka, oltre a respingere dal 70% ad oltre il 90% dei raggi IR, Glass Nano Coat, ridurrà notevolmente la quantità di calore che normalmente attraversa le vetrate, diminuendo in questo modo il fastidioso “effetto serra” che si avverte nelle giornate molto soleggiate. I test di applicazione della tecnologia Glass Nano Coat effettuati durante la stagione estiva sulla m/n Rhapsody hanno evidenziato una riduzione dell’irraggiamento solare medio del 35% e la schermatura all’80% della radiazione IR.<p> <p><p> <p>Inoltre, dichiarano all’azienda varesina, a differenza di altri sistemi di schermatura il sistema nanotecnologico è in grado di mantenere intatta la trasmissione della luce naturale del sole grazie alla trasparenza della superficie trattata, riducendo del 99% l’ingresso dei raggi UV che causano lo scolorimento e il degrado di arredi e merci.<p> <p> <p> <p>L’accordo con Noka e l’applicazione di Glass Nano Coat può dunque permettere a GNV di ridurre i consumi energetici. E a proposito di efficienza energetica, la compagnia ci tiene a sottolineare di aver adottato un programma, lo Ship Energy Efficiency Management Plan, che ha come scopo la ricerca continua, il monitoraggio, la progettazione e la sperimentazione delle migliori soluzioni tecniche disponibili per le navi della flotta in grado di ridurre sensibilmente l’impatto ambientale. <p> <p> <p> <p> <p> <p> <p> <p><p> <p> <p><p> <p>", "time": "2018-06-08T02:00:00+01:00", "type": "scienza"}
{"title": "Clima, se il comparto Gas&Oil non si adeguerà a Parigi, perderà 1.600 miliardi di dollari ", "url": "https://www.lastampa.it/2018/03/10/scienza/clima-se-il-comparto-gasoil-non-si-adeguer-a-parigi-perder-miliardi-di-dollari-WNZ7DejlhA9lKKSY31kJ6J/pagina.html", "review": "", "content": "<p> <p>Milleseicento miliardi di dollari buttati al vento. E’ quanto rischiano di perdere entro il 2025 i colossi degli idrocarburi se non adegueranno la loro produzione agli standard internazionali decisi degli accordi di Parigi sul clima. Ancora oggi, infatti, le grandi società basano i propri piani industriali sulle politiche di emissioni dei propri governi, anziché sugli obiettivi stabiliti a livello internazionale. A lanciare l’allarme è il think tank inglese Carbon Tracker che per la prima volta ha elaborato uno scenario basato su un innalzamento della temperatura di 1,75 gradi.<p> <p><p> <p>“Allo stato attuale – spiega Andrew Grant, senior analyst di Carbon Tracker – le politiche dei governi non sono allineate agli obiettivi di Parigi, ma le cose sono destinate a cambiare. La aziende, però, non hanno capito che il vento sta cambiando e continuano a investire su petrolio, gas e carbone senza rendersi conto rischiano di distruggere valore per i loro azionisti: parliamo di miliardi di dollari. Stanno interpretando male i segnali e investono eccessivamente in progetti marginali di petrolio, gas e carbone basati su un falso senso di sicurezza potrebbero distruggere il valore per gli azionisti del valore di miliardi di dollari”. Il rischio concreto è che l’offerta superi sempre di più la domanda rendendo antieconomici tutti i progetti più costosi.<p> <p><p> <p>Carbon Tracker ha quindi confrontato la domanda di combustibili fossili di un mondo che rispetta gli accordi di Parigi (+1,75 gradi) con quella di un mondo a +2,7 gradi valutando i livelli di produzione di petroio, gas e carbone al 2035 e gli investimenti in capitale al 2025.<p> <p><p> <p>«I nuovi investimenti in sabbie bituminose – si legge nel rapporto – saranno antieconomici e avrà un futuro solo una piccola parte dei potenziali nuovi investimenti nell’Artico e nel petrolio pesante». I Paesi più esposti con gli Stati Uniti con 545 miliardi a rischio, seguiti da Canada (110 miliardi), Cina (107 miliardi), Russia (85 miliardi) e Brasile (70 miliardi). Per quanto riguarda il gas, sono a rischio 228 miliardi di investimenti futuri: la metà delle potenziali spese future per lo sviluppo del gas europeo – spiega Carbon Tracker – potrebbe essere antieconomica e per almeno un decennio non servirà una maggior capacità di gas naturale liquefatto. La Russia rischia 57 miliardi, gli Stati Uniti 32 miliardi), il Qatar 14 miliardi mentre per Australia, Canada e Norvegia il rischio potenziale arriva a 13 miliardi. Infine, il carbone: a rischio ci sono 62 miliardi (41 per la Cina e 10 per gli Usa), perché nessuna nuova miniera sarà redditizia tranne che in India per sostituire le importazioni. Di certo non sarà necessaria alcuna nuova produzione di carbone da esportazione.<p> <p> <p> <p> <p> <p><p> <p> <p><p> <p>", "time": "2018-03-10T18:17:48+01:00", "type": "scienza"}
{"title": "Earth Hour: un’ora a luci spente, l’energia che salva la Terra ", "url": "https://www.lastampa.it/2018/03/10/scienza/earth-hour-unora-a-luci-spente-lenergia-che-salva-la-terra-Qy1vBrl4EPdqkUvB8pUQZM/pagina.html", "review": "", "content": "<p> <p>Un’ora riempita da centinaia di milioni di gesti simbolici, come spegnere le luci della propria casa e dei monumenti, che si trasformano in un appello planetario contro il cambiamento climatico e per la difesa del Pianeta. È questa l’energia positiva di Earth Hour - Ora della Terra, la più grande mobilitazione globale del WWF che tornerà sabato 24 marzo, dalle 20.30 alle 21.30 di ciascun paese. Dal Pacifico alle coste atlantiche si spegneranno monumenti, luoghi simbolo, compresi Colosseo e Basilica di San Pietro, sedi istituzionali, uffici, imprese e abitazioni private di tutto il mondo con centinaia di eventi e iniziative speciali sul web e nelle migliaia di città coinvolte in un vertiginoso gioco colorato dell’ON-OFF delle icone mondiali. Quest’anno, per l’undicesimo compleanno di Earth Hour, la parola d’ordine sarà Connect2Earth, a sottolineare il legame tra il nostro benessere e l’equilibrio dei boschi, la purezza delle acque, la bellezza e ricchezza di vita e di specie. Per condividere globalmente l’importanza di questo legame è nata la piattaforma connect2earth.org, creata in partnership con il Segretariato della Convenzione sulla Diversità Biologica delle Nazioni Unite per approfondire temi come salute degli oceani, economie sostenibili, azioni concrete sul clima. Il progetto è sostenuto dal Ministero dell’Ambiente della Germania e l’International Climate Initiative. <p> <p><p> <p>Il messaggio planetario dell’Ora della Terra trasmetterà la volontà di impegnarsi singolarmente e collettivamente nel contrasto al cambiamento climatico, una sfida che è possibile vincere soltanto unendo le forze. Nel 2017 l’effetto domino dell’Ora della Terra ha registrato numeri da capogiro: 7000 città e oltre 184 paesi e regioni del mondo, centinaia di milioni di persone e per l’hashtag #EarthHour oltre 3 miliardi di azioni social rendendo ancora più popolare il tema della necessità di agire sui cambiamenti climatici. Nelle edizioni passate Earth Hour ha ispirato milioni di persone che hanno chiesto politiche sul clima più stringenti e azioni concrete sulla biodiversità: tra i risultati maggiori, la creazione di un’area marina protetta di oltre 3,4 milioni di ettari in Argentina, 2.700 ettari di foresta protetta in Uganda e leggi più severe sulla tutela di foreste e aree marine in Russia. Anche quest’anno l’evento italiano ha ottenuto il Patrocinio della Presidenza del Consiglio dei Ministri e dell’ANCI. Come main partner ci sarà Sofidel, azienda partner del WWF Italia nota in particolare per il marchio Regina e prima grande impresa in Italia ad aver aderito nel 2008 al Programma WWF Climate Savers.<p> <p><p> <p>“La biodiversità e la natura sono alla base della nostra esistenza e garantiscono benessere, salute, economia, felicità. Sono le fondamenta della nostra vita sul pianeta. Oggi stiamo spingendo il pianeta e i suoi sistemi naturali ai limiti della possibilità di sostenerci: Earth Hour è l’occasione per usare il nostro potere, sia come individui che come collettività, mettendo in moto azioni concrete per salvare il sistema Terra. Siamo grati a quanti, anche quest’anno, hanno voluto affiancarci come nostri partner e a chi ha aderito all’evento. Ci auguriamo che Earth Hour possa crescere non solo come numero di adesioni ma anche come effetto positivo e dirompente per la difesa della biodiversità e la lotta ai cambiamenti climatici in Italia”, ha dichiarato Donatella Bianchi, Presidente di WWF Italia.<p> <p><p> <p>“Earth Hour è la dimostrazione di come un’idea semplice possa ispirare le persone ad agire per proteggere la Terra. Sarà un’ora dedicata a riflettere sul ruolo vitale che biodiversità e natura giocano per le nostre vite, una scintilla capace di galvanizzare l’azione per una trasformazione verso un futuro più sostenibile”, ha detto Cristiana Paşca Palmer, Segretario Esecutivo della Convenzione sulla Diversità Biologica (CBD). “Il Segretariato della CBD è lieto di lavorare con il WWF e con tutte le persone nel mondo desiderose di costruire un movimento in cui il singolo e le comunità creano una connessione personale con la Terra. Le riflessioni, le discussioni e le azioni avviate oggi contribuiranno a proteggere la biodiversità a livello locale, nazionale e globale e ci guideranno in un viaggio verso una vita in armonia con la natura”.<p> <p><p> <p>LA “TUA” ORA DELLA TERRA <p> <p> Per scoprire tutti gli appuntamenti, modalità di partecipazione, curiosità in Italia e nel mondo sul sito oradellaterra.org <p> <p>Si potrà seguire e condividere l’evento con #oradellaterra. <p> <p><p> <p>TUTTI IN BICI PER IL CLIMA <p> <p> La sera di sabato 24 marzo si potrà partecipare a Earth Hour in centinaia di modi diversi: dalle cene a lume di candela agli eventi di piazza previsti in tutta Italia. Il WWF ha anche organizzato da nord a sud speciali marce in bicicletta in diverse città italiane, grazie anche alla collaborazione con FIAB, tra cui Bologna, Napoli, Lecce e Catania. L’evento centrale sarà a Roma con la “Pedalata per il Clima”, totalmente gratuita, che partirà dal Colosseo alle 20.30 subito dopo lo spegnimento (punto di incontro alle 20.00) per raggiungere alle 21.30 la Basilica di San Pietro. Il corteo speciale, che si snoderà per le vie della capitale, è stato organizzato la collaborazione di Granfondo Campagnolo Roma, la piattaforma di bike sharing a flusso libero oBike o.bike/it, applicazione di ultima generazione scelta per il suo impegno ad una mobilità sostenibile, salutare e user-friendly e il mobility partner Moovit company.moovit.com/it.<p> <p><p> <p>CAOS CLIMATICO <p> <p>Il cambiamento climatico è una delle minacce più devastanti per gli ecosistemi, la biodiversità, la straordinaria ricchezza della vita sulla Terra. Il 2017 si è chiuso come il secondo anno più caldo mai registrato, insieme al 2015 e dopo il 2016. Ma nel 2017 non c’era El Niño, il fenomeno periodico provocato dal surriscaldamento delle acque dell’Oceano Pacifico, quindi il dato è ancor più preoccupante. In questo secolo si sono anche avuti 17 dei 18 anni più caldi mai registrati, contando anche il 2000. Tra le tante specie simbolo colpite dal climate change il WWF Italia ha scelto il leopardo delle nevi, per il quale sostiene concretamente i progetti di tutela. Questo splendido felino per millenni ha dominato le cime più alte dell’Asia, dall’Himalaya al Karakorum, vivendo tra i 3.000 e i 4.000 metri di altitudine e adattandosi alle condizioni più estreme. Purtroppo il riscaldamento globale sta distruggendo il suo habitat: la specie è ridotta a meno di 7000 individui e l’effetto clima sull’Himalaya potrebbe cancellare il 30% del suo habitat. Lo stato di salute della specie è strettamente connesso con quella umana: ben 3 miliardi di persone vivono grazie alle risorse idriche dei 7 grandi fiumi asiatici alimentati dalla catena himalayana e la sofferenza dei ghiacciai derivata dal riscaldamento globale è un pericolo anche per loro.<p> <p><p> <p>SIAMO TUTTI CONNESSI CON LA TERRA <p> <p>La Terra ci sostiene, non solo dal punto di vista fisico: ecco qualche numero che rende evidente la nostra connessione con i sistemi naturali. <p> <p>- Un terzo delle 100 città più grandi del pianeta utilizzano acqua pulita che proviene da aree forestali protette; <p> <p>- Sin dall’avvio dell’agricoltura (12.000 anni fa) l’uomo ha utilizzato circa 7.000 specie di piante diverse <p> <p>- Nella medicina tradizionale e in quella moderna utilizziamo oltre 70.000 diverse specie di piante. Oltre il 60% delle medicine sintetiche, incluse aspirina, digitale e chinino, provengono da specie naturali;<p> <p>- Almeno il 35% della produzione mondiale agricola è assicurata dalla capacità riproduttiva degli insetti impollinatori.<p> <p>- Oggi il 15% del consumo di proteine mondiale è assicurato dai prodotti della pesca<p> <p>- L’acidificazione degli oceani può minacciare il plancton, il sostegno principale delle grandi creature marine tra cui balene e pesci di grossa taglia.<p> <p> <p> <p> <p> <p><p> <p> <p><p> <p>", "time": "2018-03-10T17:47:27+01:00", "type": "scienza"}
{"title": "Energia: in Egitto inaugurato primo impianto solare termodinamico con tecnologia ENEA ", "url": "https://www.lastampa.it/2018/03/10/scienza/energia-in-egitto-inaugurato-primo-impianto-solare-termodinamico-con-tecnologia-enea-WbKqaDPMzZvDlykcS5uYCI/pagina.html", "review": "", "content": "<p> <p>Uno spazio di 10mila m2 - circa due campi da calcio – dove 18 specchi parabolici lunghi ciascuno 100 metri “captano” le radiazioni solari: questi i numeri della prima centrale solare termodinamica con tecnologia ENEA inaugurata in Nord Africa alla presenza dell’ambasciatore d’Italia al Cairo Giampaolo Cantini e dell’ambasciatore Ue Ivan Surkos, dei ministri egiziani dell’Elettricità e Fonti rinnovabili, Mohamed Shaker, e dell’Università e Ricerca, Khalid Atef Abdul Ghaffar, e del presidente dell’Accademia per la ricerca scientifica d’Egitto (ASRT), Mahmoud Sakr.<p> <p><p> <p>Costruito all’interno del campus della ‘Città della Scienza e della Tecnologia’ di Borg-el-Arab a circa 40 chilometri da Alessandria d’Egitto, l’impianto è stato realizzato dal progetto MATS (Multipurpose Applications by Thermodynamic Solar), coordinato dall’ENEA. La centrale è basata sulla tecnologia ideata dal premio Nobel Carlo Rubbia e sviluppata dalla stessa ENEA con l’uso di sali fusi alla temperatura massima di 550°C come fluido di processo e un sistema di accumulo termico per distribuire l’energia anche in assenza di radiazione solare. Combinato con altri combustibili ‘tradizionali’, l’impianto può fornire in modo stabile 5 MW di calore ad alta temperatura, fino a 1 MW di energia elettrica e circa 250 m3 al giorno di acqua dissalata, soddisfacendo i consumi di una comunità di oltre 1.000 abitanti. L’impianto è stato integrato nelle reti locali di distribuzione di elettricità, gas e acqua anche se può lavorare anche off-grid.<p> <p><p> <p>“Il progetto MATS dimostra sia la validità della tecnologia tutta italiana, e in particolare di quella ENEA, del solare termodinamico, sia la capacità di ricerca, università e industria di mettere a sistema le proprie competenze cooperando in modo efficace con le realtà locali”, sottolinea Tommaso Crescenzi, responsabile della divisione “Solare Termico e Termodinamico” dell’ENEA.<p> <p><p> <p>Dopo i risultati tecnologici ottenuti, da questo momento in poi sarà fondamentale puntare sul training di maestranze locali per la gestione del nuovo impianto, che porterà anche alla creazione di nuovi posti di lavoro, per di più in un settore strategico per il Nord Africa come quello delle fonti rinnovabili”, afferma il coordinatore del progetto MATS Alberto Giaconia, ricercatore del laboratorio ENEA di Ingegneria delle tecnologie solari. “Ora il nostro obiettivo - conclude Giaconia - è di trasformare una regione semi desertica in un hub tecnologico, rafforzando la collaborazione scientifica tra Unione europea e sponda Sud del Mediterraneo, e di replicare questa esperienza in altre aree del Nord Africa e del Medio Oriente per favorire e diffondere tecnologie innovative in una logica di cooperazione allo sviluppo, un settore in cui l’ENEA è fortemente impegnata”.<p> <p><p> <p>MATS è un consorzio che gode di un finanziamento internazionale di 22 milioni di euro, di cui 12,5 dall’Unione europea; oltre che l’ENEA ne fanno parte altri istituti di ricerca (il francese CEA, il tedesco Fraunhofer e gli egiziani ASRT e NREA), università (la britannica University of Cranfield) e partner industriali (tra i quali gli italiani KT-Kinetics Technology del Gruppo Maire Tecnimont e Archimede Solar Energy per la realizzazione e fornitura dei componenti più innovativi e gli egiziani Orascom Construction Industries e Delft Environment).<p> <p> <p> <p> <p> <p><p> <p> <p><p> <p>", "time": "2018-03-10T18:23:52+01:00", "type": "scienza"}
{"title": "Si aprono le “Miniere Urbane” ", "url": "https://www.lastampa.it/2018/03/22/scienza/si-aprono-le-miniere-urbane-RO1uUn6DKH3SswkyHDczyH/pagina.html", "review": "", "content": "<p> <p>Il termine “miniera” indica il giacimento e la macchina operativa che ne rende disponibili le risorse attraverso la loro estrazione. Allo stesso modo il progetto Miniere Urbane, ideato da Giacimenti Urbani con Cure, cerca di mettere a sistema l’attitudine al riuso, iniziando a considerare il contesto urbano come un giacimento da trasformare in miniera. Una miniera più sostenibile e più vicina alla nostra quotidianità, ricca di materiali da scoprire, rispetto ai quali immaginare possibili applicazioni.<p> <p><p> <p>Pale eoliche che fungono da strutture per parchi giochi, facciate rivestite di porte, finestre, cartelli stradali, scarti di lamiera tagliata a laser. Sono cartelli stradali con colori diversi – azzurro, verde, bianco - secondo la diversa funzione - percorso lungo, percorso locale, percorso urbano – quelli contraddistinguono le tre diverse facciate del Museo dei Trasporti di Lucerna, piuttosto che lamiera il rivestimento della Afvalbrengstation, la ricicleria di Amstelveen, vicino ad Amsterdam.<p> <p><p><p><p><p><p> <p><p> <p>Sono solo alcuni degli esempi delle venti architetture selezionate – sotto i nomi degli studi selezionati - per la mostra Biblioteca del riuso – Edilizia Circolare, ideata e prodotta da Giacimenti Urbani con Cure, con il sostegno di Fondazione Aem, che sarà a Fa’ la cosa giusta dal 23 al 25 marzo. <p> <p><p> <p>Tra queste, simbolo dei simboli, Pavillion di Cop21, costruito dallo studio Encore Hereux, sede della Conferenza delle parti sul clima tenutasi a Parigi nel dicembre 2015 – subito dopo gli attentati -, ha una facciata realizzata con 180 porte recuperate da una ristrutturazione edile attuata nel 19° arrondissement e il 60% dei materiali recuperati nei cantieri, da ordini errati e giacenze inutilizzate. <p> <p><p> <p><p><p><p><p><p> <p><p> <p>L’idea della mostra, allestita dalla Studio Bonessaassociati, e interamente centrata sul concetto di riuso, nasce qualche mese fa, quando il pionieristico SuperUse Studios ha cercato partner italiani coerenti con il tema per importare in Italia la Oogstkaart.org o Harvestmap olandese. Una piattaforma di scambio materiali e prodotti tra professionisti dell’upcycling, che mette in relazione la domanda con l’offerta di materiali e beni non utilizzati. Ovvero giacenze d’invenduti, surplus di produzione, scarti di lavorazione e molto altro, suddivisi in 10 categorie di materiali: legno, plastica, tessili, metallo, vetro, elettronica, pietra, chimici, organico, carta e cartone. <p> <p><p> <p><p><p><p><p><p> <p><p> <p>Un’opportunità interessante per trasformare in una miniera di materia veri e propri giacimenti che di norma giacciono inutilizzati in molte piccole e grandi aziende. L’esperimento in Italia, da Cesar Peeren con il Politecnico di Milano e finalizzato alla ristrutturazione di una villa del comasco con materiali recuperati nelle aziende limitrofe, si è consolidato grazie alla collaborazione con Giacimenti Urbani  e con il supporto dell’Ambasciata del Regno dei Paesi Bassi che ha consentito la traduzione e l’implementazione dell’edizione italiana. <p> <p><p> <p><p><p><p><p><p> <p><p> <p>Gli interessati potranno caricare i materiali che vogliono mettere a disposizione direttamente sul sito di Harvest Map Italia – presentazione Sala Chico Mendes, venerdì 23 marzo alle 17.00, Fieramilanocity –. I prodotti dovranno essere definibili come beni e non come rifiuti, ovvero rientrare nel Decreto Sottoprodotti ( DM 13/10/2016 N. 264 ). Per essere tali dovranno derivare da un processo di produzione – p.es. la demolizione non è produttiva e quindi produce rifiuti -, avere la garanzia di essere utilizzati, non subire ulteriori trattamenti ed essere usati tal quali sono. <p> <p><p> <p><p><p><p><p><p> <p><p> <p>Un confine a volte esile. “Si tratta” dice Maria Chiara Gadda, deputato parlamentare che ha portato ad approvazione la legge omonima o legge contro lo spreco di cibo:” di una problema di definizioni, il confine tra bene e rifiuto non è sempre facile da individuare. In molti casi il contesto normativo deve essere aggiornato andando incontro alle esigenze di soggetti all’avanguardia che vogliono cambiare il mondo secondo i principi dell’economia circolare, mentre la legge ancora non lo consente”. <p> <p> <p> <p> <p> <p><p> <p> <p><p> <p>", "time": "2018-03-22T06:00:00+01:00", "type": "scienza"}
{"title": "Il ministro Costa a SKY TG24: a breve proposta di legge per salvare il mare dalle plastiche ", "url": "https://www.lastampa.it/2018/07/25/scienza/il-ministro-costa-asky-tg-a-breve-proposta-di-legge-per-salvare-il-mare-dalle-plastiche-yijsOEeFWpZktDJQCUFIqJ/pagina.html", "review": "", "content": "<p> <p>“Già entro la fine dell’estate chiedo di incardinare in Parlamento, perché faccia il suo percorso, la legge che mi ha aiutato a scrivere Marevivo, un’associazione che io ringrazio perché vive di questo impegno tutti i giorni, legge che mi piacerebbe chiamare legge Marevivo”. Così a Sky TG24 il ministro dell’Ambiente Sergio Costa, visitando l’installazione della campagna “Sky – Un mare da salvare” a Giffoni, in merito alla proposta di legge per incentivare la riduzione del consumo di plastica. “Cambiare il futuro – ha spiegato – sembra una parola enorme ed è una parola importante però si fa con piccoli gesti. Le piccole cose salvano il mondo, non soltanto le grandi cose. Per esempio, salviamo il mare dalle plastiche: nel periodo estivo l’appello è che ogni cittadino che si trova su una spiaggia, e questo è il momento buono, e vede un pezzetto di plastica, lo raccolga e lo metta nella differenziata della plastica”.<p> <p> <p> <p> <p> <p><p> <p> <p><p> <p>", "time": "2018-07-25T18:07:00+01:00", "type": "scienza"}
{"title": "Operazione Lazio Plastic Free ", "url": "https://www.lastampa.it/2018/07/27/scienza/operazione-lazio-plastic-free-zu69i7UDuRaFgKri5fyOiM/pagina.html", "review": "", "content": "<p> <p>Una grande operazione per limitare l’inquinamento da plastica, in mare ma non solo. È l’impegno che si sono presi la Giunta della Regione Lazio e il suo Presidente Nicola Zingaretti che danno vita al progetto “Lazio Plastic Free”.<p> <p><p> <p>Una sensibilità che anche la Commissione Europea ha dimostrato di avere, anche rischiano di essere lunghi i tempi per l’approvazione dell’ambizioso piano per la messa al bando di numerosi prodotti usa e getta come posate di plastica, contenitori per alimenti, cotton fioc e altri oggetti della vita di ogni giorno.<p> <p><p> <p>Da ultimo, il neo ministro dell’ambiente Costa ha affermato di voler incardinare nelle prossime settimane la prima legge che affronterà il tema della plastica in mare che punterà soprattutto sul riuso.<p> <p><p> <p>Il problema della plastica è serio, e i dati che ci forniscono gli enti e le istituzioni che operano nel settore della difesa dell’ambiente, del riciclo e dell’economia circolare (WWF, PlasticsEurope, Ellen MacArthur Foundation, Unesco) sono preoccupanti.<p> <p>La plastica rappresenta, dopo acciaio e cemento, il terzo materiale prodotto dall’uomo più diffuso al mondo, e il suo utilizzo è in fortissima crescita. La produzione mondiale di plastica è passata da 15 milioni di tonnellate nel 1964 a 335 milioni di tonnellate nel 2016, di cui quasi il 20% prodotta in Europa.<p> <p><p> <p>Allo stato attuale delle cose, purtroppo, solo una piccola parte di questa montagna di plastica viene incenerita o riciclata e la maggior parte finisce in discariche o direttamente in natura.<p> <p><p> <p>Si calcola che negli ultimi cinquant’anni l’uomo ha prodotto oltre 8 miliardi di tonnellate di plastica, buttandone in natura circa 6 miliardi, in pratica una tonnellata per ogni abitante del pianeta.<p> <p><p> <p>Una parte considerevole di questo scarto finisce nei mari e negli oceani del mondo e oggi si stima che vi siano più di 150 milioni di tonnellate di plastica nelle acque della Terra: sono stati trovati rifiuti in Antartide e nella Fossa delle Marianne: nessun luogo, insomma, è rimasto incontaminato dai rifiuti prodotti dall’uomo.<p> <p><p> <p>E proprio sui mari, che conservano al loro interno fragili equilibri tra flora e fauna, deve concentrarsi la maggiore attenzione delle istituzioni e dei privati cittadini dal momento che, se non si dovesse invertire la tendenza, nel 2050 ci saranno più chili di plastica negli oceani, che chili di pesce.<p> <p><p> <p>Il progetto Lazio Plastic Free vuole porre un freno proprio a questo problema, diventando capofila nella risoluzione di un problema che non può più essere rinviato.<p> <p>“Non c’è reale sviluppo se non creiamo i presupposti affinché la crescita economica sia sostenibile - dichiara Nicola Zingaretti, convinto ambientalista e da sempre vicino ai temi dell’economia sostenibile e dell’economia circolare - Lazio Plastic Free è parte di questo modo di pianificare il futuro. La memoria approvata in Giunta contiene un piano di cinque azioni per ridurre strutturalmente i rifiuti di plastica, secondo la “strategia delle 5 R”: riduzione, recupero, riciclo, rigenerazione, riuso. Non una lista dei desideri, ma una serie di azioni concrete che ci candidano a diventare la Regione italiana più avanzata nella lotta all’inquinamento da plastica. Vogliamo favorire il recupero e il riciclo dei materiali e trasformare una minaccia ambientale in una reale opportunità economica per il territorio incentivando lo sviluppo di un’economia circolare e promuovendo una filiera industriale della plastica.<p> <p><p> <p>“Questo piano - continua Zingaretti - rappresenta un tassello di una più vasta azione sistemica volta a favorire la creazione di un modello di sviluppo sostenibile. In quest’ottica vanno visti, ad esempio, i 180 milioni di euro che la Regione Lazio ha investito per la riconversione green delle aziende che, anche grazie al nostro investimento, oggi nel Lazio hanno superato le 30 mila unità. Queste imprese, come emerge con chiarezza da tutti gli studi, rappresentano la migliore risposta alla crisi, sono più competitive, creano occupazione di qualità e sono più propense all’innovazione”.<p> <p> <p> <p> <p> <p><p> <p> <p><p> <p>", "time": "2018-07-27T00:00:00+01:00", "type": "scienza"}
{"title": "Alla larga dalle case: 25.000 firme per disciplinare l’uso di pesticidi ", "url": "https://www.lastampa.it/2018/12/13/scienza/alla-larga-dalle-case-firme-per-disciplinare-luso-di-pesticidi-HDyf2sVpQScI0qWnDKlNaN/pagina.html", "review": "", "content": "<p> <p>In campagna non si vive bene quanto sembra. E il rischio ambientale rischia di essere più alto che nei grandi centri, almeno per quanto riguarda alcune sostanze inquinanti, prime tra tutte i pesticidi. Così, un gruppo di attivisti si è mobilitato attraverso Facebook, in una pagina (Stop Pesticidi) che raccoglie oltre 55 mila adesioni, e ha portato in Parlamento una petizione per assicurare distanze di sicurezza tra abitazioni e campi in cui si diffondono pesticidi. Oltre a questo, la petizione che ha raccolto in poco tempo e solo con la mobilitazione online 25 mila firme chiede che i cittadini delle zone rurali vengano avvisati dei giorni e degli orari di trattamento, per evitare di trovarsi esposte direttamente allo spray chimico. <p> <p><p> <p>“A essere maggiormente esposti agli effetti dei pesticidi, al cosiddetto ‘effetto deriva’, non sono gli agricoltori, che per spargere i pesticidi si attrezzano con tute e mascherine, ma chi vive accanto ai campi e alle serre”, ha spiegato Renato Bottiglia, fondatore e animatore del gruppo No pesticidi, presentando questa settimana la petizione alla Camera dei deputati. “Chiediamo che si assicurino le distanze di sicurezza tra campi irrorati e abitazioni, e che ci sia obbligo di avviso per i trattamenti dei campi”. A queste precise richieste, si aggiunge quella di garantire distanze di sicurezza tra i campi biologici e quelli trattati con la chimica. Un eventuale contaminazione del raccolto porta infatti alla cancellazione del marchio sullo specifico lotto di prodotti, con evidenti perdite in termini di denaro e reputazione. <p> <p>In Italia si consumano 5,7 chili per ettaro di sostanze attive mentre negli altri Paesi dell’Unione europea se ne usano mediamente 3,8 chili. Siamo al terzo posto In Europa per consumo di sostanze chimiche di sintesi nei campi. E in 10 anni la spesa per l’acquisto di pesticidi è aumentata del 50% mentre quella per i concimi del 35%. Nel mondo, secondo i dati delle Nazioni Unite, ci sono oltre 26 milioni di casi di avvelenamento acuto da pesticidi all’anno e 258mila decessi, in buona parte nelle aree rurali dei Paesi più poveri. Ma il rischio – sebbene in forma molto più ridotta - non si ferma alle frontiere del cosiddetto primo mondo: prova ne sia che in Francia il Parkinson viene riconosciuto come malattia professionale per gli agricoltori, anche se non per le popolazioni rurali.<p> <p><p> <p>“I pesticidi sono tra i più importanti fattori di rischio per la salute per quanto riguarda le malattie non trasmissibili”, aggiunge Patrizia Gentilini, oncologa dell’ISDE- Associazione Medici per l’Ambiente. “La lista delle pubblicazioni mediche affermate e ufficiali è infinita, nonostante esista una parte del mondo della ricerca che ancora cerca di far affermare visioni opposte. Sono migliaia le sostanze disperse nell’ambiente che attentano alla nostra salute: l’atrazina, vietata da decenni, si trova ancora in grande quantità nelle acque sotterranee. Molte delle sostanze pericolose bandite per tutelare la salute umana e ambientale vengono solo teoricamente vietate: negli ultimi 30 anni sono 176 le deroghe autorizzate”.<p> <p><p> <p>Le 25mila firme giungono, anche, in risposta a questi dati allarmanti. ”Gli effetti sanitari associati all’esposizione ai pesticidi sono ormai incontrovertibili”, afferma Renato Bottiglia. “Tumori, sviluppo di diverse patologie neurodegenerative, neonatali, ormonali nonché problematiche a carico del sistema immunitario sono solo alcune delle conseguenze del contatto con i fitofarmaci. Tutti effetti a oggi sottostimati in quanto l’attuale valutazione del rischio considera l’esposizione puntuale al singolo pesticida, non l’esposizione continuata e gli effetti sommati dei differenti pesticidi a cui sono sottoposti non solo gli operatori professionali ma tutte le persone che vivono in zone agricole”.<p> <p> <p> <p> <p> <p> <p> <p><p> <p> <p><p> <p>", "time": "2018-12-13T00:00:00+01:00", "type": "scienza"}
{"title": "A pugni chiusi, la storia dell’uomo bianco accanto a Smith e Carlos a Messico ‘68 ", "url": "https://www.lastampa.it/2018/12/18/scienza/a-pugni-chiusi-la-storia-delluomo-bianco-accanto-a-smith-e-carlos-a-messico-3lzrH3oM4Pp4evyqrlLvVK/pagina.html", "review": "", "content": "<p> <p>Lo stemma di un’associazione per la difesa dei diritti umani appuntato sulla maglia e la testa china. Peter Norman era al secondo posto del podio durante la premiazione delle Olimpiadi di città del Messico nel 1968 e così fu fotografato mentre al suo fianco accadeva uno dei momenti simbolici più importanti della protesta contro i soprusi del razzismo bianco. Il vincitore dell’oro per i 200 metri piani Tommie Smith e John Carlos, terzo classificato, alzarono il pugno indossando un guanto nero: così, a piedi nudi, mostrarono a tutti il saluto black power. L’atleta australiano Norman sapeva benissimo quello che i due colleghi avrebbero fatto e anzi, prima della cerimonia, propose ai due di dividersi i guanti – Carlos aveva dimenticato i suoi al villaggio olimpico – alzando due diversi pugni e chiese per sé il distintivo dell’Olimpic Project For The Human Rights. Un gesto che gli costò la carriera. <p> <p>La storia dell’uomo che segnò il record australiano in quella disciplina (i suoi 20.06 sono rimasti imbattuti) è la trama di “Pugni Chiusi”, spettacolo scritto da Maurizio Boschini e recitato da Jacopo Trebbi, per la regia di Gianni Marras, che andrà in scena giovedì 20 dicembre 2018 al Teatro Comunale di Casacalenda. Il doppio spettacolo – ore 11 e ore 17 – è stato fortemente voluto dalla Cooperativa Koinè, che a Casacalenda gestisce uno SPRAR per fornire accoglienza a minori provenienti prevalentemente dall’Africa. Saranno loro il pubblico, ma non è la prima volta che il testo arriva davanti ai ragazzi: “Le esperienze che abbiamo avuto nelle scuole sono state formidabili – racconta Boschini – Al Cattaneo Deledda di Modena un’assemblea di 300 ragazzi ha affrontato il tema dell’integrazione con me e l’attore protagonista, analizzando cosa significasse per i ragazzi di colore presenti. I ragazzi restano molto colpiti dalla storia umana di Norman”.<p> <p><p> <p><p><p><p><p><p> <p>Dopo quel 16 ottobre di cinquant’anni fa, dopo il black power salute, Carlos e Smith furono radiati dalla loro federazione ed espulsi dai Giochi Olimpici, diventando vittime di continue vessazioni e umiliazioni al loro rientro negli Stati Uniti. Per Peter, la punizione fu subdola e ben camuffata: venne messo da parte e quella che sembrava una reprimenda di facciata al suo ritorno, diventò una ritorsione lenta e inesorabile. Venne scaricato e quando chiese di partecipare alle Olimpiadi di Monaco del 1972, nonostante più volte avesse ottenuto i tempi di qualificazione (“tredici volte di fila, anche se non nel ‘trial’” spiega l’autore) venne bloccato dalla Federazione. Peccato che nessun altro velocista fu reclutato, perché nessuno in grado di battere il suo tempo. <p> <p>L’atleta attraversò depressione e alcolismo e, vista tramontare la sua carriera sportiva, iniziò a vivere di lavori precari. La sua storia cadde nel dimenticatoio: non venne ospitato nemmeno quando le Olimpiadi arrivano nella sua Australia (Sidney 2000). Per potere vedere le gare dal vivo fu ospitato dalla delegazione americana. Nel 2006, quando morì a 64 anni, furono Smith e Carlos a portare a spalla la sua bara. Sono serviti altri sei anni dalla sua morte per veder arrivare un documento approvato dalla Camera dei Rappresentanti Australiana che riabilitasse la sua figura, e porgesse, finalmente, delle scuse ufficiali.<p> <p><p> <p><p><p><p><p><p> <p>Lo spettacolo “Pugni Chiusi” si chiuderà proprio con la lettura del documento da parte di una voce fuori campo. <p> <p>Per matrice e contenuti, riesce a vivere vite diverse: nella sua rappresentazione più classica – tornerà per esempio sul palco teatrale di Bologna il 19 gennaio –; come spunto per dibattiti e lezioni nelle scuole (in tal senso, spiega Boschini, è attivo un dialogo con il Coni e alcuni sponsor), ma anche come evento aziendale. “Diverse società mi stanno chiedendo un adattamento di questa storia per parlare d’integrazione ai loro dipendenti. Di qualsiasi tipo, anche quella delle fusioni di gruppi di lavoro che ne assorbono altri”. <p> <p>È un teatro che esce dalle proprie pareti, anche metaforicamente: “Credo che esponendoci di più potremmo avere maggiori opportunità di quelle che offre lo spettacolo puro, che è e rimane arte, ma che punta solo alla conservazione. Questo è il momento della fruizione, il momento in cui si chiede al teatro di andare altrove. Noi non abbiamo paura di dichiarare da che parte stiamo: non contro qualcuno, ma con chi protegge i diritti umani”.   <p> <p> <p> <p> <p> <p><p> <p> <p><p> <p>", "time": "2018-12-18T06:00:00+01:00", "type": "scienza"}
{"title": "Mosaico Verde, 300 mila alberi piantati in 3 anni per combattere gli effetti del cambiamento climatico ", "url": "https://www.lastampa.it/2018/12/17/scienza/mosaico-verde-mila-alberi-piantati-in-anni-per-combattere-gli-effetti-del-cambiamento-climatico-XRDiOHIWXhMr4CbCHI2MEK/pagina.html", "review": "", "content": "<p> <p>“Noi forniamo un bosco chiavi in mano. Entro la primavera del prossimo anno pianteremo oltre 63 mila alberi. E’ un buon risultato se si pensa che la campagna è partita solo da sei mesi”. Elena Piazza è responsabile della forestazione in AzzeroCO2 , società di servizi Energetici e Ambientali che con Legambiente ha lanciato la campagna Mosaico Verde. L’iniziativa è partita ad aprile. Si propone di piantare 300 mila alberi in tre anni e di tutelare 30 mila ettari di bosco in Italia. Il tutto creando una specie di piattaforma di incontro tra domanda pubblica e offerta privata. <p> <p>  <p> <p>Da una parte infatti sono coinvolti gli enti locali che chiedono aiuto per realizzare o riqualificare delle aree verdi. Dall’altra le imprese che vogliono dare visibilità al brand e investire in politiche di responsabilità sociale. Al momento hanno aderito dodici enti pubblici (tra comuni ed enti parco) e cinque aziende: Ikea Italia, E.ON Italia, Gruppo Bancario Credit Agricole Italia, Gruppo Barilla e Ascotrade.  <p> <p>  <p> <p><p><p><p><p><p> <p> Scopo della sinergia è lavorare su progetti condivisi per mitigare gli effetti dei cambiamenti climatici. Secondo il Ministero dell’Ambiente, infatti, nei prossimi anni il nostro Paese avrà da otto a venti giornate in più con temperature superiori ai 30 gradi. Ci sarà un calo delle precipitazioni e un aumento dei cosiddetti eventi estremi. Se vogliamo prevenire i disastri ambientali, a cui già stiamo assistendo, l’IPCC (il gruppo intergovernativo sul cambiamento climatico) ci dà solo dieci o dodici anni per attuare strategie efficaci all’insegna della sostenibilità. Il problema di molti enti locali però è la mancanza di risorse, e spesso anche di competenze tecniche, per gestire il territorio. Qui interviene Mosaico Verde. Che può contare sul patrocinio – tra gli altri -  del ministero delle Politiche Agricole e Forestali.   <p> <p>“I Comuni sono felici di avere qualcuno che va a snellire le problematiche anche burocratiche – spiega Piazza- fare un intervento di forestazione non è semplice. Specie per la manutenzione che è molto gravosa. Noi, oltre a piantare gli alberi, ci occupiamo della loro manutenzione per due anni, quelli in cui si concentrano le maggiori criticità”. In cambio, l’ente locale deve presentare un piano strategico per la gestione dei cambiamenti climatici.  <p> <p>  <p> <p>Dopo l’intervento infatti, continua il monitoraggio sullo “stato di salute” dell’area verde realizzata con l’aiuto del privato.   <p> <p>L’amministrazione pubblica si impegna a non modificare la destinazione d’uso di quella zona. E a fornire dei resoconti periodici. Tutto è tracciabile e trasparente.  <p> <p>  <p> <p>“La campagna è rivolta in particolare alle aree urbane perché è lì che si gioca la sfida della biodiversità - commenta Antonio Nicoletti, responsabile aree protette di Legambiente - nelle città infatti non solo c’è la popolazione che crea maggiore pressione sulla biodiversità, ma c’è anche la possibilità di definire politiche di tutela innovative”. <p> <p>L’Italia, infatti, ospita circa la metà delle specie vegetali e circa un terzo delle specie animali presenti in Europa, ma rischia di perdere questo patrimonio. “Abbiamo adottato una strategia nazionale per la biodiversità nel 2010 – continua Nicoletti – siamo stati quasi gli ultimi a livello mondiale, peggio di noi ha fatto solo il Burkina Faso”.   <p> <p> <p> <p> <p> <p><p> <p> <p><p> <p>", "time": "2018-12-17T06:00:00+01:00", "type": "scienza"}
{"title": " Val di Sangro dice no ai rifiuti tossici, per sempre ", "url": "https://www.lastampa.it/2018/12/21/scienza/val-di-sangro-dice-no-ai-rifiuti-tossici-per-sempre-lhILJ3oRemgEG4f4j8pm0N/pagina.html", "review": "", "content": "<p> <p>Val di Sangro è una cromoterapia tutta al naturale:   c’è il verde dei boschi, il cangiante fiume Sangro che attraversa la vallata, il bianco della roccia calcarea e i tratturi, le strade d’erba utilizzate dai greggi per compiere la transumanza. Situata a pochi chilometri da Chieti, in Abruzzo, è anche una meta ambita per il turismo sostenibile: ci sono le cascate del Rio Verde, l’Abetina di Rossello con i singolari abeti bianchi, il lago di Serranella e, al centro della valle, il lago di Bomba. Tutto ciò potrebbe essere leso in maniera irreversibile, qualora l’incubo di molti residenti si materializzasse di nuovo nella riapertura di due centri: un impianto che smaltisce fanghi e rifiuti pericolosi e, a poca distanza, uno stabilimento che tratta scarti ospedalieri infettivi. <p> <p>  <p> <p>A volte il passato insegna. A volte, invece, l’ostinazione a ripetere gli stessi errori sembra un destino ineluttabile. La zona ha già subito in passato una violenza ambientale, nel 2000, con l’avvio dell’impianto della Ciaf Ambiente S.r.l., un’attività commerciale abruzzese che tratta emulsione oleose, acidi, fanghi contaminati, solventi, morchie oleose e idrocarburi provenienti da diverse regioni italiane. Le cisterne che circolano intorno alla ditta Ciaf e che trasportano rifiuti diretti a Taranto fanno scattare l’inchiesta “Mare Chiaro”, ad aprile del 2004. Iniziano così i pedinamenti, gli appostamenti, le intercettazioni telefoniche e ambientali, le ispezioni, i prelievi e le analisi delle acque marine del golfo di Taranto, meta finale dei rifiuti. Le ditte coinvolte, anziché stoccare, trattare e smaltire i rifiuti, li inviano alla Hidrochemical Service S.r.l. con sede a Taranto. Qui i rifiuti tossici vengono “smaltiti” attraverso lo sversamento nelle acque del mar Adriatico di reflui altamente inquinanti.  <p> <p>  <p> <p><p><p><p><p><p> <p><p> <p>L’indagine, diretta da Rosaria Vecchi,   sostituto procuratore della Repubblica, e condotta dal Noe, dalla polizia stradale e dai carabinieri di Pescara, porta due anni dopo all’arresto di 16 persone e alla denuncia di altre 78. Secondo l’inchiesta, il Ciaf non può trattare quella quantità e tipologia di rifiuti. Due anni dopo arriva anche il parere negativo della commissione VIA/VAS del ministero dell’Ambiente (n°113 del 30.09.2008). Secondo il ministero non sono rifiuti compatibili con l’area ambientale della Val di Sangro. E così il Ciaf, presente a Piazzano di Atessa (area artigianale della Val di Sangro), è fermo da più di dieci anni.   <p> <p>  <p> <p>Dopo molti anni questo capitolo si temeva potesse riaprirsi, ma per fortuna non è stato così.   In primavera la società ligure Ecoeridania S.r.l. chiede un sopralluogo al Comune di Atessa: vuole rilevare il Ciaf e ricominciare a smaltire i famosi fanghi industriali. L’azienda molisana Di Nizio Eugenio S.r.l. chiede invece di rilevare un’altra struttura che sterilizza rifiuti ospedalieri, ciò significa un ulteriore rischio ambientale per le infezioni derivati da oltre 20 mila tonnellate di materiale. Il 19 maggio duemila cittadini di   Atessa  , associazioni, imprenditori e trenta sindaci dei comuni abruzzesi scendono in piazza contro la riapertura di questi centri.  <p> <p> <p> <p><p><p><p><p><p> <p>  <p> <p>«Il “no” alla riapertura di questi centri   - spiega Luzio Nelli di    Legambiente Abruzzo    - è scattato pochi mesi fa grazie all’intervento della Regione Abruzzo. Val di Sangro non è idonea ad ospitare di nuovo una struttura del genere e se ripartisse un progetto del genere arriverebbero fanghi industriali provenienti da mezza Italia. Non è più un’area industriale ma artigianale-commerciale, perciò è urbanizzata e non idonea ad ospitare materiale altamente impattante. Vogliamo creare un ecodistretto industriale incentrato sulle energie rinnovabili, attraverso l’autoproduzione e la generazione distribuita. Siamo la culla dell’economia circolare. La sostenibilità è un’opportunità per il nostro territorio e la Val di Sangro deve diventare un pilastro della green economy attraverso la decarbonizzazione e la smaterializzazione dei processi produttivi per arrivare ad un’autonomia energetica. L’Italia che investe in green economy non ha disoccupazione. Il nostro è un paese che si racconta poco ma che può dare tanto. È un futuro che può trasformarsi in realtà».   <p> <p>  <p> <p><p><p><p><p><p> <p>  <p> <p>Adesso Legambiente chiede che nessun’altra azienda possa rilevare impianti altamente impattanti per l’ambiente.   Se la quotidianità si trasforma in un via vai di camion contenenti rifiuti tossici che contaminano i mari, i terreni e l’aria, la salvaguardia dell’ambiente resta solo un sogno. Un territorio ricco di bellezze naturalistiche deve essere preservato, non distrutto. Violare la biodiversità di queste zone significa ignorare completamente il futuro e vivere un pessimo presente. Sta a noi scegliere da che parte stare.   <p> <p>  <p> <p><p> <p><p><p><p><p><p> <p> <p> <p> <p> <p><p> <p> <p><p> <p>", "time": "2018-12-21T06:00:00+01:00", "type": "scienza"}
{"title": "Free Route e Aireon, l’aviazione fa meno strada e inquina meno", "url": "https://www.lastampa.it/2018/12/19/scienza/free-route-e-aireon-laviazione-fa-meno-strada-e-inquinamento-Zc8G1quMXFOcNHVULXjPdP/premium.html", "review": "", "content": "<p> <p>Nel giro di qualche anno un volo transoceanico dall’Europa agli Stati Uniti potrà durare anche 20 minuti in meno rispetto ad ora. Il che significa ridurre il carburante necessario e, di conseguenza, la quantità di anidride carbonica immessa in atmosfera: un Airbus 380 ad esempio, che ogni minuto consuma ben 285 kg di carburante, produrrebbe per quello stesso viaggio 15mila kg di CO2 in meno. Il risparmio di tempo sarà reso possibile a livello globale da un nuovo sistema di monitoraggio dei vo... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "19 dicembre 2018", "type": "scienza"}
{"title": " Gargano, lo sperone d’Italia santuario della natura ", "url": "https://www.lastampa.it/2018/12/30/scienza/gargano-lo-sperone-ditalia-santuario-della-natura-K3pwnxX5CH9EdY9QtZvm2K/pagina.html", "review": "", "content": "<p> <p>Bianche coste rocciose che sembrano cattedrali, monasteri che assomigliano a grotte carsiche, foreste di faggio che ti pare di essere sulle Alpi Carniche. È la magia del Gargano, lo sperone d’Italia, crocevia di geologia, storia, cultura popolare e religiosa, un santuario della natura e del paesaggio che si innalza dal Tavoliere e si sporge verso l’Adriatico, un territorio particolarissimo e diverso da tutto dal resto della regione cui appartiene.<p> <p> <p> <p>Gargano, per fortuna, non significa solo turismo balneare, ma anche santuari, canyon, laghi, lagune e zone umide, boschi, doline carsiche, canyon, grotte, fenicotteri rosa, agrumi autoctoni. E ancora: meravigliose fioriture primaverili di orchidee e un’area marina protetta, quella attorno alle isole Tremiti, che vive assieme al Parco nazionale . Due numeri sintetizzano bene l’importanza del sito: 121mila ettari di territorio protetto,18 comuni, una biodiversit à  ricchissima. Qui prospera un terzo delle specie della flora italiana.<p> <p> <p> <p>A novembre il Parco ha organizzato un evento, appendice della Settimana della Terra - festival di divulgazione scientifica dal 2012, oltre 160 geo-eventi nel 2018 - nel quale ha messo in mostra i suoi gioielli, decantati da chi li frequenta assiduamente dal punto di vista scientifico: geologi, archeologi, antropologi.<p> <p> <p> <p>  <p> <p> <p> <p> <p><p> <p> <p><p> <p>", "time": "2018-12-30T05:00:00+01:00", "type": "scienza"}
{"title": "Un’orchestra dei braccianti contro il caporalato", "url": "https://www.lastampa.it/2018/12/27/scienza/unorchestra-dei-braccianti-contro-il-caporalato-EyEOLF7vwg4x8YaVnHYv7J/premium.html", "review": "", "content": "<p> <p>Vengono dai ghetti, dalle campagne, dai centri urbani. Imbracciano chitarre, sassofoni e violini. Brandiscono microfoni e cantano in una babele di lingue, raccontando il lavoro agricolo, il caporalato, la migrazione e la speranza di una vita diversa. Sono i 18 musicisti dell’Orchestra dei braccianti, il nuovo progetto realizzato dall’associazione ambientalista Terra!, da anni impegnata nella battaglia per filiere alimentari libere dal caporalato. Questa volta la denuncia viaggia sulle note ... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "27 dicembre 2018", "type": "scienza"}
{"title": "Bio Italiano al 100%: c’e’ un marchio che lo garantisce ", "url": "https://www.lastampa.it/2018/10/30/scienza/bio-italiano-al-ce-un-marchio-che-lo-garantisce-Ks88WCVTLpEwg6mZVhbogN/pagina.html", "review": "", "content": "<p> <p>Quando parliamo di cibo, l’unico modo per essere certi di ciò che si compra è quello di essere informati e saper leggere le etichette. Non ci sono altre vie. Succede anche per il biologico che, nonostante tutto il rigore europeo e italiano nel garantirlo, non è esente da episodi, per fortuna molto rari, che ne mettono in discussione l’autenticità, soprattutto quando i prodotti arrivano da Paesi Extra UE. <p> <p> <p> <p>In aiuto dei consumatori arriva però un ulteriore strumento: è il marchio “Garanzia AIAB”, in realtà già esistente da oltre 10 anni ma ora rinnovato nella sua veste grafica, che indica che il prodotto è stato sottoposto a controlli ulteriori rispetto a quelli già obbligatori per il bio e che rappresenta dunque una tutela più forte per il consumatore. Il marchio, infatti, garantisce che il prodotto, oltre a essere 100% bio (cioè senza residui) e 100% OGM free, è realizzato in Italia con il 100% di materia prima italiana. <p> <p><p> <p>Già perché l’anello debole della filiera bio è proprio rappresentato dalle importazioni da paesi terzi (quelli extra UE). Secondo i Regolamenti europei che disciplinano le importazioni, questepossono realizzarsi in regime di equivalenza da Paesi terzi dotati di propria legislazione e di un sistema di controllo equivalenti alle disposizioni dell’Unione Europea. Insomma, può succedere che i parametri adottati perché un prodotto venga considerato bio siano più morbidi rispetto ai nostri e che i controlli, che da noi funzionano molto bene, siano meno rigorosi. <p> <p><p> <p> Del resto il problema c’è: secondo i dati elaborati da Firab (la Fondazione per la Ricerca in Agricoltura Biologica) nel 2015 i cereali importati hanno avuto un incremento del 119%, che poi si è ridimensionato negli anni successivi e le importazioni di semi-lavorati/trasformati hanno registrato un incremento a 3 cifre: +217% per gli oli e +129% per cacao, caffè, tè e spezie. Nel 2016, invece, l’olio d’oliva ha registrato un incremento delle importazioni del 19%, circa il 30% della produzione domestica.<p> <p> <p> <p>Il lancio del nuovo marchio Garanzia AIAB si inserisce a gran voce nella scena di questi ultimi giorni che ha visto anche Coldiretti tessere le lodi del bio italiano proprio mentre arrivava la notizia delle presunte mele bio dalla Romania che ha coinvolto realtà venete nella distribuzione. Un episodio, questo, che ha portato il Sottosegretario Manzato a sottolineare la necessità di un “bio fatto in Italia, con un marchio 100% italiano, che deve essere il top in Europa”.<p> <p> <p> <p>“Siamo orgogliosi – dice Vincenzo Vizioli, presidente di AIAB - di aver proposto ai consumatori, ben prima che si attribuisse il giusto valore alle produzioni locali, un marchio, l’unico, che, garantendo l’italianità del prodotto, vuole anche sostenere lo sviluppo territoriale dell’agricoltura biologica italiana. Purtroppo oggi alla crescita della domanda interna si sta rispondendo in larga parte con prodotto importato, come dimostrano anche i dati presentati dal Ministero al SANA. Questo si traduce in un ennesimo incremento degli importatori e nella perdita di un’occasione storica per la conversione al bio di tante nostre aziende”. <p> <p><p> <p>Vizioli assicura che AIAB presenterà presto il marchio al Sottosegretario Manzato. Insieme, però, ad alcune riflessioni: “Se è vero, infatti, che il sistema di controllo va reso più efficace, soprattutto per le importazioni, sarebbe un errore attribuire tutte le colpe agli Organismi di controllo a cui va riconosciuto un grande sforzo di crescita negli ultimi anni”. <p> <p><p> <p>Secondo AIAB, infatti, Assocertbio, l'associazione di rappresentanza degli Odc, è un interlocutore serio con cui affrontare i problemi e mettere in sinergia il ruolo della certificazione con quello pubblico del controllo e della vigilanza.<p> <p><p> <p> <p> <p> <p> <p><p> <p> <p><p> <p>", "time": "2018-10-30T05:00:00+01:00", "type": "scienza"}
{"title": "“Wood Wide Web”, vive in simbiosi con le piante e le nutre, ma ha vita propria e indipendente ", "url": "https://www.lastampa.it/2018/11/02/scienza/wood-wide-web-vive-in-simbiosi-con-le-piante-e-le-nutre-ma-ha-vita-propria-e-indipendente-6ynopnJWmCay7iMuONrIzK/pagina.html", "review": "", "content": "<p> <p>Ha una vita propria e indipendente rispetto alle piante che nutre. La sorprendete scoperta di un team tutto pisano e tutto al femminile riguarda la “ wood wide web ”, la rete fungina così soprannominata dalla rivista “ Nature ” che vive nel suolo in simbiosi con le radici trasferendo acqua e nutrienti alle piante. <p> <p> <p> <p>Autrici dello studio appena pubblicato sulla rivista “Scientific Reports” del gruppo editoriale \"Nature\", sono tre microbiologhe, la professoressa Manuela Giovannetti come coordinatrice e Alessandra Pepe, entrambe dell’Università di Pisa, e Cristiana Sbrana del CNR.<p> <p> <p> <p>“Queste nuove conoscenze, oltre a fornire dati preziosi sulla capacità di sopravvivenza a lungo termine della rete assorbente fungina, ci indicano la strada da seguire per il mantenimento della fertilit à  biologica del suolo - spiega la professoressa Giovannetti - una strada che deve tener conto dei rapporti di cooperazione tra piante e microrganismi benefici, nell’ottica della loro utilizzazione nella produzione sostenibile di cibo di alta qualità”. <p> <p><p> <p><p><p><p><p><p> <p><p> <p>La ricerca è durata due anni e si è svolta nei laboratori di Microbiologia del Dipartimento di Scienze Agrarie, Alimentari e Agro-ambientali dell’Ateneo pisano, dove è stato messo a punto un sistema sperimentale in vivo per visualizzare e monitorare la crescita e la vitalità della rete fungina.<p> <p> <p> <p>“Le piante si nutrono principalmente utilizzando le capacità del fungo benefico simbionte di esplorare il terreno, assorbire i nutrienti e trasferirli alle radici attraverso una rete di cellule allungate tubulari interconnesse - racconta la dottoressa Cristiana Sbrana, ricercatrice del CNR - Il nostro studio ha affrontato una domanda cruciale: la vita di tale rete è dipendente dalla vita della pianta ospite? Oppure, alla morte della pianta (come avviene dopo la raccolta per molte colture), la rete mantiene la sua vitalità e funzionalità?”. <p> <p><p> <p>“Gli esperimenti effettuati durante le nostre ricerche hanno dimostrato che la vita della “ wood wide web ” è disaccoppiata dalla vita della pianta - ha concluso Alessandra Pepe, che ha svolto parte del suo dottorato proprio su questo argomento. Anche 5 mesi dopo la rimozione della parte aerea della pianta, la rete è capace di mantenere la sua vitalità e funzionalità, e di stabilire nuove simbiosi con altre piante”. <p> <p><p> <p> <p> <p> <p> <p><p> <p> <p><p> <p>", "time": "2018-11-02T05:00:00+01:00", "type": "scienza"}
{"title": "Riqualificazione edilizia: il legno è meglio ", "url": "https://www.lastampa.it/2018/11/06/scienza/riqualificazione-edilizia-il-legno-meglio-63tFghKampmiVdfMToCSnO/pagina.html", "review": "", "content": "<p> <p>Quando si ristruttura o riqualifica un edificio, il lavoro di riconversione dovrebbe tener conto anche dell’ambiente circostante. Ritrovare o dare armonia a quello che circonda le nostre case dovrebbe essere parte del lavoro, essenza stessa della riqualificazione. Ad esempio sostituendo del tutto un edificio non più funzionale e senza valore storico con una costruzione in materiali ecologici, sostenibili ed efficienti, che garantiscano anche caratteristiche antisismiche. <p> <p> <p> <p>La materia prima per questo lavoro la conosciamo tutti: eppure nei confronti del legno e delle potenzialità delle case prefabbricate in legno, ci sono ancora troppi pregiudizi, legati per lo più alla poca conoscenza delle sue potenzialità.<p> <p> <p> <p>Un esempio di come invece una costruzione in legno sia l’ideale per rimpiazzare un vecchio edificio lo si può trovare lungo la provinciale che collega Auronzo di Cadore e Padola di Comelico Superiore, in provincia di Belluno. Qui fino a non molto tempo fa c’era un vecchio bar-ristorante costruito negli anni ’70, che la proprietaria, l’architetta Mariachiara De Silvestro, ha deciso di riqualificare. L’intenzione era quella di sostituire la costruzione esistente con un fabbricato nuovo, con spazi al tempo stesso contenuti ma funzionali, per farne un’abitazione in sintonia con il paesaggio circostante.  <p> <p> <p> <p>  <p> <p> <p> <p> <p><p> <p> <p><p> <p>", "time": "2018-11-06T05:00:00+01:00", "type": "scienza"}
{"title": "Prevenire è meglio curare, iniziando dai fiumi ", "url": "https://www.lastampa.it/2018/11/10/scienza/prevenire-meglio-curare-iniziando-dai-fiumi-WdgJoUBVk7OYynpUyfPyQJ/pagina.html", "review": "", "content": "<p> <p>Le immagini sono sotto gli occhi di tutti: alluvioni, frane, esondazioni. Quello che in modo troppo frettoloso viene definito maltempo è il risultato dei cambiamenti climatici, con eventi meteorologici estremi capaci di colpire con intensità e forza tali da produrre disastri, mettendo a rischio vite umane e attività economiche, distruggendo infrastrutture e reti.<p> <p><p> <p>Occorre cambiare passo, guardando alle fragilità dei territori con occhio differente, adottando strumenti e progetti in grado di tutelare gli equilibri naturali, restituendo la forza di sostenere gli eventi meteorologici grazie a interventi che restaurano ambienti delicati, come gli ambiti fluviali. <p> <p><p> <p>Un premio che riconosce il valore di progetti di questo tipo, progetti concreti, realizzati e che dimostrano l’efficacia di questo approccio, può servire a indicare il percorso da scegliere, ora, per agire nella direzione dell’adattamento ai cambiamenti climatici. Con il patrocinio del Ministero dell’Ambiente e della Tutela del Territorio e del Mare e dell’European Centre for River Restoration, sono stati consegnati i riconoscimenti per il migliore intervento di riqualificazione fluviale, la prima edizione del premio italiano promosso nell’ambito del IV convegno nazionale organizzato dal Centro Italiano per la Riqualificazione Fluviale in collaborazione con la Regione Emilia Romagna e il Consorzio di bonifica dell’Emilia Centrale, tenutosi a Bologna dal 22 al 26 ottobre.<p> <p><p> <p>Il premio è stato assegnato ex aequo all’Agenzia per la Protezione Civile della Provincia di Bolzano per gli interventi di riqualificazione ambientale del rio Mareta e al Consorzio di bonifica Acque Risorgive per gli interventi di riqualificazione ambientale lungo il reticolo idrografico del bacino scolante nella Laguna di Venezia; tra i finalisti del premio anche gli interventi di riqualificazione ambientale implementati da Servizio Area Romagna dell’Agenzia per la Sicurezza del Territorio e la Protezione Civile di Regione Emilia Romagna sui fiumi Montone, Rabbi e Ronco, quelli realizzati dall’Ente di Gestione per i Parchi e la Biodiversità Emilia Occidentale sui fiumi Taro e Trebbia e quelli dell’Agenzia per la Protezione Civile della Provincia Autonoma di Bolzano sul torrente Aurino.<p> <p><p> <p>Esiste un’Italia che investe nella tutela del territorio e nella manutenzione dei corsi d’acqua rinunciando a una logica di sola emergenza, agendo, piuttosto, nella direzione di curare e recuperare ecosistemi e ambiti naturali: un’azione importante che, come dichiara il Presidente del CIRF, Laura Marianna Leone, “… i progetti premiati e quelli finalisti rappresentano validi esempi di cura del territorio da riprodurre su ampia scala, anche come misure di adattamento ai cambiamenti climatici”.<p> <p><p> <p>Boschi, fiumi, sponde e montagne, canali e rogge, siepi, filari e golene: non sono pezzi staccati dai sistemi naturali nei quali viviamo ma parti essenziali che è necessario conoscere e proteggere, ricostituendo gli equilibri che hanno subito modificazioni, restaurando l’efficienza degli ecosistemi. Occorre recuperare il tempo perduto, ritrovando la forza di agire applicando tecnologie innovative e saperi antichi: l’ingegneria naturalistica e la gestione forestale, utili, oggi più che mai, per affrontare i cambiamenti climatici che non concedono il lusso di aspettare tempi migliori. Infrastrutture verdi che siano al centro di programmazioni su scala nazionale e locale, in grado di generare effetti positivi rappresentati dalla riduzione del rischio e dall’incremento dell’occupazione: infrastrutture che superino la visione “grigia” delle grandi opere e portino l’Italia, con la sua fragilità congenita, verso una stagione non più contrapposta alla natura ma di cura intelligente e costante.<p> <p><p> <p>C’è bisogno di intelligenze e di competenze, è necessario ritrovare una capacità di governo del territorio che abbia come priorità la manutenzione e la salvaguardia del capitale naturale, in grado di affrontare, in modo complesso temi come la riduzione del rischio idraulico, il miglioramento della qualità dell’acqua e l’incremento della qualità della vita delle comunità locali. Siccità e dissesto idro-geologico sono aspetti che è necessario imparare ad affrontare uscendo da una logica emergenziale e assumendo la responsabilità della tutela del territorio come scelta di politica economica.<p> <p><p> <p>I boschi annientati dal vento che ha soffiato sulle montagne del Nord-Est, le frane e le alluvioni nelle aree costiere, devono essere il monito per un impegno che non può essere rinviato: occorre mobilitare risorse e capacità tecniche, accelerando i tempi di progettazione e di realizzazione, innestando logiche di medio e lungo periodo che abbiano il fondamento in priorità che si chiamano manutenzione e adattamento.<p> <p><p> <p>Tra meno di un mese si aprirà la COP 24 a Katowice, in Polonia: un’occasione che deve essere uno stanco rituale riservato alle delegazioni diplomatiche ma diventare l’avvio di una nuova politica dedicata al clima e all’ambiente, una sfida che l’Italia è in grado di cogliere.<p> <p><p> <p> <p> <p> <p> <p><p> <p> <p><p> <p>", "time": "2018-11-10T05:00:00+01:00", "type": "scienza"}
{"title": "Cassa depositi e prestiti lancia il primo Bond sostenibile italiano", "url": "https://www.lastampa.it/2018/11/06/scienza/cdp-lancia-il-primo-sustainability-bond-italiano-WRT50WPV15hY35E2TGSCnL/premium.html", "review": "", "content": "<p> <p>Cassa depositi e prestiti Spa (CDP) ha lanciato oggi sul mercato dei capitali il primo “ Sustainability Bond” in Italia, coerente con le linee guida emesse dall’International Capital Markets Association. La raccolta, effettuata a valere sul nuovo “Green, Social and Sustainability Framework”, consentirà a CDP di finanziare progetti ad impatto ambientale e sociale in quattro ambiti: Infrastrutture e Sviluppo Urbano, Istruzione, Finanziamento delle PMI, Energia e Ambiente, contribuendo al raggiu... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "06 novembre 2018", "type": "scienza"}
{"title": "Seabin, il cestino che pulisce il mare dai rifiuti ", "url": "https://www.lastampa.it/2018/11/12/scienza/seabin-il-cestino-che-pulisce-il-mare-dai-rifiuti-g0xfDTHE4qOLNCcXipvmQK/pagina.html", "review": "", "content": "<p> <p>L’estate è ormai finita, ma la plastica arrivata nei mari, dove ormai è più diffusa del plancton, rischia di rimanere all’infinito. <p> <p><p> <p>Sono ben 90 le tonnellate di plastica che finiscono ogni giorno nei mari italiani, contribuendo all’inquinamento del Mar Mediterraneo, dove convogliano quotidianamente circa 731 tonnellate di rifiuti, numeri destinati a raddoppiare entro il 2025. <p> <p> <p> <p>I metodi più comuni usati finora per raccoglierli, le trash boats, imbarcazioni che navigano intorno ai porti raccogliendo la spazzatura galleggiante con le reti, e la raccolta manuale, risultano soluzioni poco efficaci, costose da gestire e mantenere. E poi agiscono solo sui rifiuti visibili e non sulle microplastiche. <p> <p><p> <p>Perciò l’arrivo in Italia dei Seabin, gli ormai collaudati cestini di raccolta in acqua ideati dagli australiani Andrew Turton e Pete Ceglinski, non può che essere una bella notizia.<p> <p><p> <p>Il dispositivo è stato lanciato nel nostro Paese in occasione della Giornata Mondiale degli Oceani da LifeGate con il progetto PlasticLess, sostenuto da Whirlpool (che ha “adottato” due porti nelle Marche nei quali installare i cestini), ed è arrivato in Italia grazie al contributo di Volvo Car Italia, partner principale dell’iniziativa, in collaborazione con Seabin Project e Poralu Marine. Finora è stato attivato nelle aree portuali di Santa Margherita Ligure, nell’Area Marina Protetta di Portofino, nel Porto delle Grazie a Roccella Ionica, a Venezia Certosa Marina e da settembre, anche a Marina di Cattolica, Marina di Varazze e un altro dispositivo a Venezia Certosa Marina. <p> <p>  <p>  <p><p> <p>MICROPLASTICHE E MOZZICONI DI SIGARETTA <p> <p>Cosa fa di Seabin un sistema ideale e da diffondere soprattutto nel Mare Nostrum è prima di tutto la capacit à  di “acchiappare” anche plastiche piccole come le microplastiche fino a 2 millimetri di diametro e le microfibre fino a 0,3 millimetri. <p> <p>Infatti i Seabin V5 sono in grado di catturare dalla superficie dell’acqua circa 1,5 milligrammi di detriti al giorno, ossia mezza tonnellata di rifiuti l’anno, comprese le microplastiche fino a 2 millimetri di diametro e le microfibre fino a 0,3 millimetri. E sono proprio le microplastiche inferiori ai 5 millimetri le più pericolose, quelle che si attaccano alle alghe e vengono scambiate per cibo dai pesci, entrando nella catena alimentare che arriva nei nostri piatti. <p> <p><p> <p>In media i Seabin possono catturare più di 500 kg di rifiuti all’anno, e non solo di plastica. Nei cestini finiscono anche molti altri rifiuti comuni che inquinano le acqua. Un esempio tipico: i famigerati mozziconi di sigaretta, così difficili da prendere in altri modi. <p> <p> <p> <p>I cestini vengono immersi in acqua e fissati al pontile con la parte superiore del dispositivo al livello della superficie dell’acqua; grazie alla posizione strategica e al vento e alle correnti, i detriti vengono convogliati all’interno del dispositivo. <p> <p>La pompa ad acqua, collegata alla base dell’unità, è capace di trattare 25.000 litri d’acqua marina all’ora. I rifiuti vengono quindi catturati nella borsa, che può contenerne fino a 20 kg, l’acqua scorre attraverso la pompa e torna in mare. Le borse piene vengono svuotate ogni 20 giorni e pulite. <p> <p><p> <p>I cestini funzionano 24 ore al giorno, quindi sono in grado di raccogliere molta più spazzatura di una persona con una rete. Non possono essere usati in mare aperto, perché hanno bisogno di un collegamento elettrico, ma risultano straordinariamente efficaci nei cosiddetti punti di accumulo, cioè i porti. Che sono poi i luoghi dove convergono la maggior parte dei rifiuti in mare.  <p> <p>  <p> <p>IL PROGETTO PLASTICLESS OLTRE I SEABIN <p> <p>Fin qua è chiara l’importanza di avere i Seabin nei nostri porti. Ma il progetto PlasticLess non è solo questo. I cestini raccogli plastica hanno sicuramente un ruolo centrale, ma, la vera “cura” proposta da PlasticLess, come dice il nome stesso del progetto, parte dal principio: meno plastica meno problemi. Si tratta di intervenire prevenendo, cioè cambiando le abitudini. <p> <p><p> <p>Lo spiega Enea Roveda di LifeGate: «PlasticLess è un progetto molto più ampio. L’attenzione è puntata sulla sensibilizzazione, perché prevenire l’uso di plastica è importante quanto pulire. Insieme a Verdeacqua Onlus e all’Istituto per gli Studi sul Mare organizziamo attività nelle scuole. Nelle aziende ci rivolgiamo ai dipendenti e ai figli dei dipendenti: vogliamo portare dentro le case l’idea e i modi per ridurre lo smaltimento della plastica in mare».<p> <p> <p> <p>PREVENIRE E RICICLARE <p> <p>Grazie al supporto scientifico dell’Istituto per gli Studi sul mare e a quello di Verdeacqua, PlasticLess investe sulle attivit à  di prevenzione, come quelle con i bambini, ad esempio il progetto dell’Accademia di Piccoli Ambasciatori del mare, eventi informativi e di sensibilizzazione ambientale dedicati a bambini e adolescenti.<p> <p>C’è poi un’altra parte importante del progetto che riguarda le aziende: oltre a informare dipendenti e famiglie, grazie al supporto di Plastic Consult, società di consulenza nel settore delle materie plastiche, le aziende vengono aiutate a modificare i loro processi di produzione e le attivit à  sul packaging. <p> <p><p> <p>C’è poi il livello successivo, e cioè cosa ne è della plastica recuperata. Come è facilmente immaginabile, non tutta la plastica raccolta è riciclabile, ma quella che può esserlo viene lavorata da una serie di aziende per farne dei prodotti. Anche in questo caso Plastic Consult aiuta le aziende nella filiera e nei processi produttivi, ad esempio la plastica viene riciclata per fare oggetti di merchandising o inserita nel packaging. «Nel corso di un anno e mezzo – continua Rovedo – abbiamo messo insieme un progetto molto ampio, che non c’era ancora in Italia. La partnership con Plastic Consult è molto importante: cerchiamo di dare una mano alle aziende a modificare i loro processi di produzione partendo dal packaging». <p> <p> <p> <p> <p> <p> <p> <p><p> <p> <p><p> <p>", "time": "2018-11-12T05:00:00+01:00", "type": "scienza"}
{"title": "Tetiaroa, l’isola salvata da Marlon Brando ", "url": "https://www.lastampa.it/2018/11/16/scienza/tetiaroa-lisola-salvata-da-marlon-brando-LlUY9kVkPrWXYECqNRxkkL/pagina.html", "review": "", "content": "<p> <p>Tetiaroa è da sempre un ’ isola sacra per la popolazione della Polinesia Francese. Nell’angolo più lussureggiante e magico dell’atollo fu creato, centinaia di anni or sono, un santuario, rituale e tabù, dove si diceva che gli dei e gli antenati scendessero sulla terra per visitare i marae (templi), i luoghi dell’arcipelago dove si riunivano tradizionalmente i clan e si seppellivano i morti. <p> <p> <p> <p>Tetiaroa era anche il luogo di riposo favorito dei regnanti di Tahiti. Mentre ima'ohi (giovani capi) gareggiavano in tornei di tiro con l'arco e affinavano le loro abilità belliche, le arii vahine (principesse) si ritiravano nell'ombra profonda delle palme da cocco per farsi coccolare o fare un bagno nelle azzurre acque in compagnia delle mante e delle tartarughe. Questi erano i sacri giardini del piacere dell’aristocrazia tahitiana.<p> <p> <p> <p>Nel Novecento l ’ isola ha rischiato di essere distrutta, vittima della brama immobiliare dei francesi, che de facto hanno sovranità sulla Polinesia dal 1843, quando la regina Pomare IV fu costretta ad accettare il protettorato di Parigi. A salvarla è stato l ’ attore Marlon Brando, arrivato per la prima volta a Tetiaroa durante le riprese de “Gli ammutinati del Bounty” (1962), subito incantato dalla rara bellezza dell'isola e dal senso. «Un luogo vicino al paradiso», amava definirla Brando, affascinato dallo stile di vita polinesiano - e dalla protagonista Tarita, terza moglie dell’attore e amore della sua vita.<p> <p> <p> <p>Brando era un fervido conservazionista, amava la bellezza naturale, la biodiversità e la ricchezza culturale di Tetiaroa ed era determinato a trovare un modo in cui l’isola potesse essere un centro di ricerca e d'istruzione, diventando un modello di sostenibilità globale. «Sono convinto che questa isola possa portare del bene in tutto il mondo», era solito dichiarare.<p> <p> <p> <p>  <p> <p> <p> <p> <p><p> <p> <p><p> <p>", "time": "2018-11-16T06:00:00+01:00", "type": "scienza"}
{"title": "Emancipazione femminile e sviluppo sostenibile si tengono per mano ", "url": "https://www.lastampa.it/2018/11/21/scienza/emancipazione-femminile-e-sviluppo-sostenibile-si-tengono-per-mano-ViEqtQjTNhrqKZ1uDA6PpL/pagina.html", "review": "", "content": "<p> <p>Si è tenuto a Bruxelles il 23 ottobre scorso, un importante evento organizzato da GIZ (Cooperazione tedesca), AVSI e da Energising Development (EnDev) il maggiore programma mondiale per la promozione dell’energia sostenibile finanziato tra gli altri, dal governo tedesco e da quello olandese. La conferenze dal titolo “Energia per la promozione della resilienza a livello comunitario: come rafforzare il ruolo delle donne nel settore dell’energia” ha visto la partecipazione di numerosi rappresentanti delle varie agenzie di cooperazione, della UE e di studenti.<p> <p> <p> <p>Il legame tra la promozione dell’obiettivo di sviluppo sostenibile n.7 “Assicurare a tutti l’accesso a sistemi di energia economici, affidabili, sostenibili e moderni” e n.5 “Raggiungere l’uguaglianza di genere ed emancipare tutte le donne e le ragazze” è palese e dimostrato da diverse ricerche socioeconomiche soprattutto per quanto riguarda i paesi più poveri dove 2,8 miliardi di persone cucinano con carbone o legna (e secondo l’Agenzia internazionale dell’energia nel 2030 saranno ancora 2,3 miliardi!) e dove l’Organizzazione mondiale della sanità calcola che l’inquinamento domestico, dovuto alle emissioni della combustione di legna e carbone per cucinare, uccida circa 2.8 milioni di persone all’anno, soprattutto donne e bambini. <p> <p> <p> <p>Macel Raats, co-direttore di EnDev, ha riaffermato l’importanza di consentire alle donne un accesso a fonti sicure e sostenibili di energia tenendo presente il fatto che milioni di donne, nelle zone rurali dei paesi africani per esempio, dedicano diverse ore della loro giornata a raccogliere la legna e a cucinare esponendosi a pericoli significativi e che questo scenario appare difficilmente modificabile nei prossimi 10 anni, data la dimensione del problema. Ha evidenziato poi l’opportunità di promuovere il ruolo delle donne all’interno della catena del valore del settore energia, ai vari livelli, ma puntando soprattutto a posizioni di responsabilità manageriale e imprenditoriale.<p> <p> <p> <p>AVSI ha presentato l’esperienza positiva del progetto di promozione dello sviluppo comunitario nel bairro Chamanculo C di Maputo (Mozambico) attraverso la testimonianza di Felisbela Materrula, capo-sociologa del dipartimento di Pianificazione urbana e ambiente del comune di Maputo, che ha ripercorso le tappe del progetto realizzato dalla municipalità insieme ad AVSI e finanziato da Cooperazione Italiana, Cities Alliance e Cooperazione brasiliana: di fronte ad una baraccopoli popolata da 26.000 abitanti, con il 60% delle case che si allagano ad ogni pioggia, all’assenza di sistemi di drenaggio e rete fognaria, a baracche con pavimenti in terra e cunicoli impenetrabili, a famiglie che cucina per il 90% con fornelli tradizionali alimentati a carbone… Solo un approccio integrato, partecipativo e saldamente fondato sulla realtà può consentire la pianificazione e realizzazione di interventi e progetti efficaci.<p> <p> <p> <p><p><p><p><p><p> <p>Integrazione significa tenere in considerazione tutti i fattori multidimensionali (sociali, culturali, infrastrutturali, economici, ambientali ecc.) e interconnessi, che concorrono allo sviluppo umano integrale. Partecipazione significa che la comunità, anche attraverso le organizzazioni della società civile, deve essere coinvolta non solo per scoprirne bisogni e potenziale, ma anche per stabilire le priorità di intervento, per identificare possibili soluzioni, elaborare progetti, realizzarli, monitorarli, valutarne l’impatto e gestire in maniera condivisa le opere e le iniziative promosse. E’ assolutamente fondamentale, infatti, che i membri della comunit à  si sentano “ responsabili ” e non solo “ beneficiari ” del processo di sviluppo; che vengano valorizzati tutti i talenti, la cultura e il patrimonio che anche una baraccopoli possiede e che si favorisca ogni possibile sinergia con programmi esistenti e futuri del governo, di altre agenzie/organizzazioni o di imprese private.<p> <p> <p> <p>Tra i numerosi interventi identificati e effettuati, di particolare rilievo soprattutto per le donne, è stata la distribuzione di 5000 fornelli migliorati per cucinare che ad oggi consentono alle famiglie di risparmiare almeno il 60% del carbone rispetto ai fornelli tradizionali, di incrementare fino al 15% il reddito disponibile, di ridurre dell’80% le emissioni nocive e il rischio di intossicazioni domestiche oltre a ridurre la deforestazione. Tutti questi benefici si sommano al fatto che AVSI continua ad impiegare prevalentemente giovani donne della comunità nei ruoli di Promotore di fornelli migliorati, Capo unità logistica e Responsabile della distribuzione non per una questione di “quote rosa” spesso imposte dai progetti, ma soprattutto perché le loro prestazioni lavorative, in anni di esperienza, si sono rivelate migliori di quella degli uomini.<p> <p> <p> <p>Durante il dibattito conclusivo, Francesca Oliva, focal point del settore energia di AVSI, ha sottolineato che al fine di promuovere un ruolo qualificato delle donne anche nell’economia locale, AVSI propone formazione su competenze imprenditoriali, incubazione di impresa e accesso alla finanza, ma molto importante è la formazione umana (soft skill, ma anche presa di coscienza del proprio valore, dei propri diritti) e la sensibilizzazione diffusa circa il ruolo della donna nelle comunità e nelle famiglie senza le quali le competenze apprese non possono essere messe in atto. AVSI guarda alle donne nella loro integralità e soprattutto nel loro contesto, per questo si parla di “approccio alla famiglia” affinché tutti diventino coprotagonisti dello sviluppo. L'approccio integrato non presuppone solo di guardare alle donne e agli individui in generale nella loro interezza ma anche di coinvolgere tutti gli attori aventi un ruolo nello sviluppo umano integrale ossia la società civile, il settore pubblico, il settore privato, l'accademia e i beneficiari stessi. Questi attori sono indispensabili gli uni agli altri e sono tutti portatori di competenze e risorse irrinunciabili per un impatto duraturo degli interventi di sviluppo.<p> <p><p> <p> <p> <p> <p> <p><p> <p> <p><p> <p>", "time": "2018-11-21T05:00:00+01:00", "type": "scienza"}
{"title": "Moda green? Sì, ma non ancora abbastanza!", "url": "https://www.lastampa.it/2018/11/14/scienza/moda-green-s-ma-non-ancora-abbastanza-cqbCXoUEPBbZRgGs2yrBMJ/premium.html", "review": "", "content": "<p> <p>Nel 2018 il “pulse score”, il punteggio di rendimento che misura e traccia la sostenibilità del settore moda, è aumentato passando da 32 a 38 punti (il massimo è 100, ma irraggiungibile). Il 52% dei fashion manager ha dichiarato che nelle decisioni aziendali ha sempre tenuto conto degli obiettivi ambientali e sociali, questo ha permesso un incremento di 18 punti rispetto ai dati dello scorso anno. I miglioramenti sono incoraggianti, ma non sono abbastanza considerati i costi in termini di ris... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "14 novembre 2018", "type": "scienza"}
{"title": "Una casa ecologica per Fido", "url": "https://www.lastampa.it/2018/09/18/scienza/una-casa-ecologica-per-fido-z1rPHzfYG3MCEElO5qNprN/pagina.html", "review": "", "content": "<p> <p>Tutto può essere ripensato in chiave ecologica. Ogni piccolo oggetto o complemento alla nostra vita quotidiana. L’architettura sostenibile deve certamente pensare in grande, ma è quando l’attenzione verso l’ambiente entra a far parte dell’esistenza in ogni sua sfumatura che possiamo dire di vivere davvero green. Se poi a questa attenzione uniamo l’amore per gli animali, il connubio diventa delizioso, oltre che utile. E dunque, uno studio di architettura e design californiano, Studio Schicketanz, ha pensato di creare una casa ecologica per i migliori amici a quattro zampe. Una cuccia green, per cani ecologisti (e anche un po’ viziati).   Cuccia green e dilettevole La cuccia green è a forma di piccolo cottage, è realizzata in legno, e ha una rampa laterale completamente ricoperta d’erba, così come il tetto. Una cuccia da sogno, comoda e dal perfetto isolamento termico. Internamente realizzata per essere confortevole ma anche semplice da pulire. Ma soprattutto, dotata di pannelli solari che attivano un piccolo impianto di raffreddamento (un ventilatore, praticamente) per tenere il cucciolo fresco nella torrida estate californiana. Non solo: un piccolo impianto idrico con fontanella ad alto risparmio permette al cane di bere acqua fresca senza che vada sprecata.   Naturalmente non mancano mille dettagli irresistibili per un appassionato di animali. Una finestrella dove il cane può sbucare per osservare fuori, il tappeto erboso che incoraggia a sgranchirsi le zampe, magari dormendo all’aperto, gadgets e giocattoli. Sì, una cuccia green per cani viziati, ma almeno è ecologica. La casetta ecofriendly è stata battuta all’asta durante un evento a Carmel, e i fondi raccolti sono andati ad un’associazione che si occupa di benessere animale e prevenzione ai maltrattamenti (SPCA). Dilettevole e utile.  <p><p> <p> <p> <p> <p> <p> <p> <p><p> <p> <p><p> <p>", "time": "2018-09-18T07:00:35+01:00", "type": "scienza"}
{"title": "Riscaldamenti, dieci consigli per risparmiare ", "url": "https://www.lastampa.it/2018/11/22/scienza/riscaldamenti-dieci-consigli-per-risparmiare-yNqCW3p8JzGZVZxjVyXaCN/pagina.html", "review": "", "content": "<p> <p>Con l’accensione dei termosifoni nella maggior parte d’Italia, ENEA propone 10 regole pratiche per scaldare al meglio le proprie abitazioni e risparmiare evitando sprechi, sanzioni e brutte sorprese in bolletta.<p> <p><p> <p>Effettuare la manutenzione degli impianti. È la regola numero uno, sia per motivi di sicurezza che per evitare sanzioni. Chi non effettua la manutenzione del proprio impianto rischia una multa a partire da 500 euro (DPR 74/2013). Inoltre, un impianto ben regolato consuma e inquina meno.<p> <p><p> <p>Controllare la temperatura degli ambienti. Scaldare troppo la casa fa male alla salute e alle tasche: la normativa consente una temperatura fino a 22 gradi, ma 19 gradi sono più che sufficienti a garantire il comfort necessario. Inoltre, per ogni grado abbassato si risparmia dal 5 al 10% sui consumi di combustibile.<p> <p><p> <p>Attenti alle ore di accensione. Il tempo massimo di accensione giornaliero è indicato per legge e cambia a seconda delle 6 zone climatiche in cui è suddivisa l’Italia. Si va dai comuni in fascia “E”, Nord Italia e Appennino, dove gli impianti possono essere accesi dal 15 ottobre al 15 aprile fino ad un massimo di 14 ore al giorno, ai comuni in fascia “B”, Sud Italia e Isole, con i riscaldamenti che possono essere accesi dal 1 dicembre al 31 marzo per un massimo di 8 ore giornaliere.<p> <p><p> <p>Installare pannelli riflettenti tra muro e termosifone. È un “trucco” semplice, ma molto efficace per ridurre le dispersioni di calore.<p> <p><p> <p>Schermare le finestre durante la notte. Chiudendo persiane e tapparelle o mettendo tende pesanti si riducono le dispersioni di calore verso l’esterno.<p> <p><p> <p>Evitare ostacoli davanti e sopra i termosifoni. Collocare tende o mobili davanti ai termosifoni o usare i radiatori come asciuga biancheria ostacola la diffusione di calore ed è fonte di sprechi. Attenzione inoltre a non lasciare troppo a lungo le finestre aperte: per rinnovare l’aria in una stanza bastano pochi minuti e si evitano inutili dispersioni di calore.<p> <p><p> <p>Fare il check-up alla propria casa. Chiedere a un tecnico di effettuare una diagnosi energetica dell’edificio è il primo passo da compiere per valutare lo stato d’isolamento termico di pareti e finestre e l’efficienza degli impianti di climatizzazione. La diagnosi suggerirà gli interventi da realizzare valutandone il rapporto costi benefici. Oltre ad abbattere i costi per il riscaldamento fino al 40%, gli interventi diventano più convenienti se si usufruisce delle detrazioni fiscali per la riqualificazione energetica degli edifici: l’ecobonus che consente di detrarre dalle imposte IRPEF ed IRES dal 50% all’85% delle spese sostenute, a seconda della complessità dell’intervento.<p> <p><p> <p>Impianti di riscaldamento innovativi. Dal 2015 la legge consente di installare solo caldaie a condensazione (tranne poche eccezioni). È quindi opportuno valutare la sostituzione del vecchio generatore di calore con uno a condensazione oppure a pompa di calore ad alta efficienza, a biomassa o con sistema ibrido (caldaia a condensazione e pompa di calore). Ove possibile è opportuno integrare questi impianti con collettori solari termici e/o impianti fotovoltaici. Anche per la realizzazione di questi interventi è possibile usufruire dell’ecobonus e, limitatamente agli impianti fotovoltaici, delle detrazioni fiscali per le ristrutturazioni edilizie.<p> <p><p> <p>Soluzioni tecnologiche innovative. Anche la domotica aiuta a risparmiare. Cronotermostati e regolatori di presenza elettronici consentono di regolare a distanza la temperatura degli ambienti e il tempo di accensione degli impianti di riscaldamento, in modo da mantenerli in funzione quando necessario. Anche per questi interventi si può usufruire dell’ecobonus.<p> <p><p> <p>Applicare valvole termostatiche. Queste apparecchiature servono a regolare il flusso dell’acqua calda nei termosifoni, consentendo di non superare la temperatura impostata per il riscaldamento degli ambienti. Obbligatorie per legge nei condomini, le valvole termostatiche permettono di ridurre fino al 20% i consumi.<p> <p> <p> <p> <p> <p><p> <p> <p><p> <p>", "time": "2018-11-22T06:00:00+01:00", "type": "scienza"}
{"title": "Fame zero, un obiettivo per cui lottare. Gli agricoltori africani del Burundi con l’associazione LVIA ", "url": "https://www.lastampa.it/2018/11/27/scienza/fame-zero-un-obiettivo-per-cui-lottare-n78QkYKr50Cptq9rNhEAaL/pagina.html", "review": "", "content": "<p> <p>Il 16 ottobre si è celebrata la Giornata Mondiale dell'Alimentazione indetta ogni anno dalle Nazioni Unite per richiamare all’impegno individuale e collettivo nel fronteggiare le cause della fame nel mondo. Il tema di quest’anno è “FAME ZERO”, richiamando l’ Obiettivo di Sviluppo Sostenibile n. 2 che la comunità internazionale si è impegnata a raggiungere entro il 2030 sottoscrivendo l’Agenda Globale per lo Sviluppo Sostenibile.<p> <p><p> <p>In occasione della Giornata Mondiale dell’Alimentazione, l’associazione LVIA ( www.lvia.it) ha diffuso il  web-documentario realizzato tra i contadini del Burundi “ISI IDUTUNZE: La Terra che dona la vita. Racconti dal Burundi”.  Infatti, come spiega Alessandro Bobba, presidente LVIA: «Quando si parla di fame, di malnutrizione e di accesso al cibo ognuno di noi non può che adottare uno sguardo globale e attento a ciò che accade non solo sul nostro territorio ma anche al di là del Mediterraneo, nei luoghi di emigrazione. Per questo proponiamo ai nostri amici, sostenitori e a tutti coloro che incontreremo, di volgere uno sguardo agli agricoltori africani, in Burundi, e sostenere il loro impegno con LVIA per la sicurezza alimentare migliorando le tecniche agricole, l’adattamento ai cambiamenti climatici e l’organizzazione economico-gestionale in modo da porre le basi per una migliore economia rurale. Ad oggi, in Burundi già 4.500 contadini e le loro famiglie hanno raggiunto migliori condizioni di vita e possono fare almeno un pasto, tutti i giorni, con del cibo nutriente, vario e rispettoso dell’ambiente circostante». Il diritto al cibo ha tante sfaccettature e in Burundi implica anche favorire dinamiche di coesione sociale tra le diverse etnie, Hutu e Tutsi, che possono adoperarsi insieme per il raggiungimento della sicurezza alimentare. <p> <p>   <p> <p>  <p> <p> <p> <p> <p><p> <p> <p><p> <p>", "time": "2018-11-27T05:00:00+01:00", "type": "scienza"}
{"title": "Oggi abbiamo già consumato tutte le risorse della Terra, da domani siamo in debito ", "url": "https://www.lastampa.it/2018/08/01/scienza/oggi-abbiamo-gi-consumato-tutte-le-risorse-della-terra-da-domani-siamo-in-debito-ntOcJCY51iwe9L9uy0r3rM/pagina.html", "review": "", "content": "<p> <p>Non ce n’è più. Di cosa? Di pianeta, ci siamo mangiati tutto e abbiamo consumato tutto, oggi s’inizia ad attingere a risorse di riserva e ci vorrebbe un altra Terra da mangiare e da consumare. Oggi primo agosto è l’Earth Overshoot day, cioè il primo giorno della fine delle risorse. L’umanità utilizza risorse naturali più velocemente di quanto gli ecosistemi della Terra siano in grado di rigenerare: secondo gli esperti del Global Footprint Network avremo consumato le risorse naturali che il nostro Pianeta è in grado di rigenerare in un anno già in otto mesi. E dal 2 agosto, staremo simbolicamente erodendo il capitale naturale del pianeta. «In pratica è come se stessimo usando 1,7 Terre - spiega Gianfranco Bologna, direttore scientifico di Wwf Italia - Secondo i calcoli del Global Footprint Network il nostro mondo è andato in overshoot nel 1970 e da allora il giorno del sovrasfruttamento è caduto sempre più presto. Il deterioramento dello stato di salute degli ecosistemi e della biodiversità presenti sulla Terra continua a crescere». <p> <p><p> <p>  <p> <p> <p> <p> <p><p> <p> <p><p> <p>", "time": "2018-08-01T13:23:14+01:00", "type": "scienza"}
{"title": "Materassi, pannolini, barche in vetroresina: in corsa per la promozione da rifiuti in risorse ", "url": "https://www.lastampa.it/2018/08/04/scienza/materassi-pannolini-barche-in-vetroresina-in-corsa-per-la-promozione-da-rifiuti-in-risorse-lss0QU8b0Gii7qPwNtNf1H/pagina.html", "review": "", "content": "<p> <p>Materassi, pannolini, pneumatici, barche, batterie al piombo. Sono alcuni degli oggetti attorno a noi che stanno per entrare in una fase più avanzata di circolarità: per alcuni è in corso di definizione la procedura per l’End of Waste   (EoW), per altri si studia un sistema di raccolta mirata. Il ministero dell’Ambiente ha infatti individuato i flussi di rifiuti che hanno un rilevante peso a livello nazionale e su questi settori si è concentrata l’attenzione per definire i criteri per la cessazione della qualifica di rifiuto. Nel processo sono coinvolti gli operatori economici, gli altri soggetti interessati nelle attività di gestione del rifiuto e valorizzazione di prodotti di riciclo, oltre a Ispra e Iss che supportano il ministero per gli aspetti ambientali e sanitari dei decreti in corso di perfezionamento.<p> <p><p> <p>È quanto riporta il Circular Economy Network, rete italiana per l’economia circolare, promossa dalla Fondazione per lo Sviluppo Sostenibile e da aziende e enti italiani operanti nel settore del riuso e riciclo.<p> <p>Lo schema tipo prevede che determinati rifiuti identificati da codici Eer (elenco europeo rifiuti), a valle di un trattamento specifico - se risultano conformi ai criteri ambientali e sanitari specifici stabiliti e se garantiscono le medesime prestazioni della materia prima - cessano di essere qualificati come tali e possono essere usati per specifici utilizzi. Ecco di cosa si sta parlando:<p> <p><p> <p>- Rifiuti da pannolini, pannoloni, assorbenti. In Italia ogni anno si producono 900.000 tonnellate di rifiuti da prodotti assorbenti per la persona (Pap) che vengono per lo più smaltite in discarica. La bozza di decreto prevede che, dopo un trattamento specifico che sterilizza i rifiuti, si ottengano 3 materiali: miscela di plastiche, polimero superassorbente Sap e cellulosa a basso e alto contenuto di Sap. Nel decreto è stato disposto che i materiali end of waste da Pap non possano essere utilizzati nel packaging alimentare, nel settore medicale, nella produzione di giocattoli e prodotti per la puericultura. Tra gli usi consentiti: manufatti plastici, materiali per il settore automobilistico e la produzione di syngas per applicazioni diverse dalla combustione.<p> <p>Per il Sap in particolare si prevede l’impiego per la produzione di prodotti assorbenti e per la produzione di syngas per applicazioni diverse dalla combustione. Per la cellulosa un più ampio spettro di utilizzo: prodotti assorbenti non per la persona, prodotti cartacei, prodotti tessili, chemical building blocks, additivi e prodotti per l’edilizia, prodotti chimici, materiali per il settore siderurgico e produzione di syngas per applicazioni diverse dalla combustione.<p> <p><p> <p>- Gomma vulcanizzata granulare da pneumatici fuori uso. In Italia vengono raccolte annualmente circa 350.000 tonnellate di pneumatici fuori uso, già coperte da un sistema di responsabilità estesa del produttore (Epr) che si deve far carico del buon esito dell’intero ciclo di vita di quanto immesso sul mercato, in particolare di ritiro, riciclo e smaltimento finale.<p> <p>La bozza di decreto prevede che il materiale ottenuto a valle del trattamento specifico venga utilizzato per la produzione di: oggetti o componenti in gomma; materiali compositi bituminosi quali bitumi modificati, membrane bituminose, additivi per asfalti a base gomma, mastici sigillanti; asfalti o conglomerati cementizi alleggeriti; materia prima per l’industria chimica.<p> <p><p> <p>- Rifiuti da costruzione e demolizione (C&amp;D): I rifiuti da costruzione e demolizione rappresentano una fetta preponderante della produzione italiana di rifiuti speciali. Secondo i dati ufficiali si tratta, comprese le terre e rocce da scavo, di circa 51 milioni di tonnellate annue. Allo stato attuale la maggior parte dei materiali provenienti da demolizioni viene recuperata e utilizzata essenzialmente per sottofondi stradali.<p> <p>È molto importante che si renda obbligatoria o si premi la demolizione selettiva che agevola la raccolta differenziata dei materiali ricavati dal processo di smantellamento. La bozza predisposta prevede che gli aggregati riciclati possano essere utilizzati, a parità di prestazione e certificazione, per usi analoghi a quelli dello stesso materiale ottenuto da aggregati naturali. <p> <p><p> <p>- Rifiuti di gesso. Vale quanto scritto per i rifiuti da C&amp;D, in quanto ne rappresentano una parte. Tuttavia per la loro specificità si è scelto di predisporre un decreto ad hoc.<p> <p><p> <p>- Pastello di piombo. Il pastello di piombo deriva da una prima fase di trattamento meccanico (triturazione) delle batterie al piombo esauste. Il pastello, in forma di fango, viene recuperato mediante vagliatura e successiva filtropressatura. L’abituale contenuto in piombo di circa il 70% sul secco viene normalmente recuperato con trattamento di ossiriduzione in forni fusori rotativi, mentre le griglie e i poli vengono caricati nei forni di fusione. I quantitativi annui raccolti di pile e accumulatori ammonta in Italia a circa 9.500 tonnellate. L’idea è quella di utilizzare il pastello di piombo al posto dei minerali di piombo vergini.<p> <p><p> <p>-Plasmix, pulper, carta da macero, vetro sanitario, vetroresina. Per queste categorie sono in corso le attività istruttorie per circoscrivere il campo di applicazione. Sono stati sentiti gli operatori del settore e si stanno predisponendo le relative schede tecniche da sottoporre al parere di Ispra. Dai primi risultati istruttori si evince che i quantitativi di queste tipologie di rifiuto sono elevati, ad esempio per il plasmix si tratta di circa 450.000 tonnellate annue, che allo stato attuale vengono trattate solo in parte e finiscono per lo più in discarica mentre solo una piccolissima parte va a recupero di materia e/o energia. Importante anche la quantità di barche in vetroresina che viene dismessa ogni anno.<p> <p><p> <p>- Materassi. Infine, anche se non rientra nell’ambito dei decreti end of waste, è in corso di definizione un decreto per implementare un sistema di raccolta per i materassi ricorrendo alla responsabilità estesa del produttore. Parliamo di numeri significativi: ogni anno vengono immessi sul mercato circa 5 milioni di pezzi in sostituzione di altrettanti materassi che finiscono in discarica.<p> <p> <p> <p> <p> <p> <p> <p><p> <p> <p><p> <p>", "time": "2018-08-04T06:00:00+01:00", "type": "scienza"}
{"title": "Unilever Italia: le auto aziendali diventano ibride ", "url": "https://www.lastampa.it/2018/08/21/scienza/unilever-italia-le-auto-aziendali-diventano-ibride-aDV4NQsF1shSlEUgamHQpK/pagina.html", "review": "", "content": "<p> <p>Una flotta di veicoli ibridi come auto aziendali: Unilever Italia introdurrà a partire da settembre 2018 veicoli Full Hybrid Electric marcati Toyota Auris Hybrid per uso aziendale, con l’obiettivo di ridurre l’impatto ambientale delle proprie attività, in linea con gli obiettivi del piano aziendale dell’Unilever Sustainable Living Plan.<p> <p><p> <p>Unilever Italia, una delle principali aziende che operano nei mercati Food, Refreshment, Home e Personal Care in oltre 190 paesi in tutto il mondo, mira a sostituire 250 auto aziendali con veicoli ibridi in 3 anni, di cui 70 da settembre alla fine del 2018 nell’ambito del programma di riduzione dell’impatto ambientale EV100 promosso da The Climate Group di cui l’azienda è membro fondatore. <p> <p> <p> <p>Questo consentirà di ridurre le emissioni di CO2 del 15%, diminuire i costi del 10%, giovandosi di auto dalle prestazioni migliori e che assicurano maggiore sicurezza rispetto alle macchine utilizzate finora. Inoltre, molte amministrazioni locali riconoscono il valore della tecnologia Full Hybrid Electric per la difesa della qualit à  dell’aria attraverso provvedimenti come l’accesso alle aree del centro, la sosta gratuita sulle strisce blu e l’esenzione dai blocchi del traffico.<p> <p> <p> <p>Il progetto EV100 sostiene le aziende che scelgono il trasporto elettrico, sostituendo le proprie auto diesel e benzina con veicoli elettrici (EV), ibridi o a idrogeno, al fine di ridurre le emissioni globali connesse al settore dei trasporti. Lo scopo è mettere insieme le aziende che si impegnano per accelerare la transizione ai veicoli elettrici con l’obiettivo di rendere il trasporto elettrico la \"nuova norma\" entro il 2030. <p> <p> <p> <p>«L’iniziativa – afferma Fulvio Guarneri, Presidente di Unilever Italia – contribuisce al raggiungimento degli obiettivi dell’Unilever Sustainable Living Plan, in particolare dell’impegno che abbiamo assunto per dimezzare il nostro impatto ambientale entro il 2030. Allo stesso tempo, ci aiuterà a ridurre i costi e a rendere più sostenibili e durevoli le nostre attività».<p> <p> <p> <p>Dello stesso parere Mauro Caruccio, Amministratore Delegato Toyota Motor Italia, partner di Unilever in questo progetto: «Full Hybrid Electric conferma l’impegno verso la sostenibilit à  ambientale, che entrambe le aziende perseguono. L’industria automobilistica deve affrontare sfide impegnative e la leadership del gruppo Toyota verso la progressiva elettrificazione è il risultato di un percorso iniziato oltre vent’anni fa: riteniamo che l’elettrificazione delle vetture e la diffusione di carburanti alternativi come l’idrogeno siano indispensabili per risolvere i problemi legati alla mobilit à». <p> <p><p> <p> <p> <p> <p> <p><p> <p> <p><p> <p>", "time": "2018-08-21T02:00:00+01:00", "type": "scienza"}
{"title": "Mediterraneo troppo sfruttato: chiudere delle aree fa bene alla pesca e all’ambiente ", "url": "https://www.lastampa.it/2018/08/14/scienza/mediterraneo-troppo-sfruttato-chiudere-delle-aree-fa-bene-alla-pesca-e-allambiente-mj6eiyBIG28kaLEuTJHcVI/pagina.html", "review": "", "content": "<p> <p>Chiudere alcune aree alla pesca fa bene alla pesca. Di più, è una vera e propria boccata d’ossigeno sia per il settore che per l’ambiente. Lo dice un autorevole lavoro scientifico pubblicato recentemente sulla rivista Frontiers in Ecology and Environment. <p> <p>Per giungere a queste conclusioni, i ricercatori che hanno condotto lo studio hanno monitorato attraverso la tecnologia satellitare AIS (Automatic Identification System), i movimenti dei pescherecci prima e durante la chiusura temporanea dell’area della Fossa di Pomo, nel Mar Adriatico, avvenuta nel 2015. <p> <p>  <p> <p>Il divieto è stato rispettato dai pescatori che non hanno subito perdite economiche e non hanno aumentato lo sforzo di pesca spostandosi al di fuori della zona di divieto. <p> <p> <p> <p>Questo risultato dimostra più cose: prima di tutto che quando esiste la volontà politica, i divieti vengono fatti rispettare, e poi che la chiusura di un’area marina alla pesca non rappresenta inevitabilmente un danno per il settore della pesca. <p> <p> <p> <p>Secondo lo studio, infatti, la chiusura di un’area spinge i pescatori a riorganizzare la propria attività e quindi permette alle zone più sensibili del mare di ripopolarsi. <p> <p> <p> <p>Un altro dato rilevante venuto alla luce con lo studio è l’importanza dei dati AIS per monitorare le attività dei pescherecci: consentono di capire dove lo sforzo di pesca si sposta e si concentra maggiormente, e di conseguenza di mettere in campo misure di gestione per evitare il rischio che la pesca aumenti in aree sensibili.<p> <p> <p> <p>Dopo la chiusura del 2015, la Fossa di Pomo è stata nuovamente chiusa alla pesca demersale nel 2017. È stata infatti istituita una Zona di Restrizione alla Pesca, la FRA (Fisheries RestrIcted Area), adottata dalla Commissione Generale per la Pesca del Mediterraneo. «A un anno dalla chiusura – ha dichiarato Domitilla Senni di MedReAct, coordinatrice dell’Adriatic Recovery Project – sia i pescatori croati sia quelli italiani hanno notato un miglioramento nella qualità delle catture intorno alla zona, a dimostrazione di come questa misura sia vincente per l'ambiente e per il settore della pesca. Per questo, soluzioni analoghe vanno adottate anche in Adriatico meridionale e nel resto del Mediterraneo. Ci auguriamo quindi che la FRA di Pomo sia solo il primo passo verso la creazione di una rete di zone tutelate in tutto il Mediterraneo che possa contribuire al recupero delle sue risorse da cui tutti dipendiamo». <p> <p><p> <p> <p> <p> <p> <p><p> <p> <p><p> <p>", "time": "2018-08-14T02:00:00+01:00", "type": "scienza"}
{"title": "L’Italia, punto di riferimento per il fotovoltaico in Algeria ", "url": "https://www.lastampa.it/2018/08/24/scienza/litalia-punto-di-riferimento-per-il-fotovoltaico-in-algeria-w4mAeoEpPh1mDrv4Uv65VI/pagina.html", "review": "", "content": "<p> <p>E’ con un primo investimento di 4-5 miliardi di dollari destinato al fotovoltaico nei prossimi 4-6 anni, che prende avvio la sinergia tra FIMER S.pA. e Elec El Djazair. <p> <p> <p> <p>L’accordo, che rientra nel piano decennale per lo sviluppo di energie alternative messo a punto dallo Stato algerino, prevede un articolato programma di collaborazione tra le aziende dei due Paesi, che comprende la produzione e messa in servizio di Inverter Power Station per l’implementazione del programma di sviluppo dell’energia solare avviato dal governo di Algeri nello scorso mese di marzo. <p> <p> <p> <p> La collaborazione prevede in particolare l’installazione di 22.000 Mw di energie alternative nei prossimi 10-12 anni, di cui 13.500 Mw da solare fotovoltaico, di cui questa sinergia rappresenta la prima tappa. “Con questo accordo – afferma l’ing. Ambrogio Carzaniga presidente di Fimer – il nostro gruppo si candida a diventare leader di riferimento per tutto il programma di energia solare in Algeria”.  <p> <p> <p> <p>E non è la prima collaborazione sul continente africano per FIMER S.p.A, che è già presente con i propri prodotti installati e/o società indirettamente controllate anche in Egitto, Zambia, Congo Brazzaville.<p> <p> <p> <p> <p> <p> <p> <p><p> <p> <p><p> <p>", "time": "2018-08-24T06:00:00+01:00", "type": "scienza"}
{"title": "L’anima green della carta ", "url": "https://www.lastampa.it/2018/08/29/scienza/lanima-green-della-carta-MhH5getbCuWHvpHWAqQptN/pagina.html", "review": "", "content": "<p> <p>Emiliano Galigani, oltre a essere l’attuale direttore generale di Cartasia-Lucca Biennale, è una delle menti dalle quali la manifestazione è nata, nel 2004. Regista, produttore, sceneggiatore, scrittore, Galigani dedica la sua vita all’arte, nelle sue varie forme e la Biennale è senza dubbio una delle forme in cui il suo estro si esprime appieno. <p> <p> <p> <p>Cartasia, però, non è solo arte. L’estensione delle aree d’interesse della Biennale a design e architettura sta dando l’opportunità agli organizzatori di approfondire due aspetti che da qualche anno vengono associati con sempre più insistenza alla manifestazione: innovazione, ma soprattutto sostenibilità <p> <p> <p> <p>Qual è il messaggio green di Cartasia-Lucca Biennale?   <p> <p>“Lucca Biennale nasce da un territorio che fa del riciclo un vanto e in questo il settore appare sempre sensibile. C’è una commistione di tradizione e industria che si è sviluppata con attenzione all’ambiente e allo sfruttamento delle risorse. Inoltre, da quest’anno la Biennale ha un focus particolare sull’architettura green, sulle possibilità costruttive che la carta e il cartone offrono. Basta pensare, per esempio, alle anime di cartone (i tubi che sono dentro le grandi bobine di carta che escono dalle linee produttive per poi essere trasformate nei vari prodotti), che vengono utilizzati come colonne portanti grazie alla loro altissima resistenza a compressione”.<p> <p> <p> <p>Come vi è venuto in mente di sviluppare all’interno della Biennale, quando la manifestazione era già conosciuta e affermata nel panorama dell’arte contemporanea, un settore tutto dedicato a design e architettura?  <p> <p>” Con il passare delle edizioni ci siamo resi conto di quanto le caratteristiche fisiche e tecniche del materiale andassero al di là dell’utilizzo nel campo dell’arte contemporanea. Credo che la Biennale possa servire come piazza, luogo di confronto e anche di innovazione. Per questo abbiamo iniziato a fare ricerca, scoprendo come nel mondo fossero già attivi da tempo progetti che sviluppavano alcune applicazioni di carta e cartone nell’ambito del design e dell’architettura”. <p> <p> <p> <p>Come vi state muovendo per implementare il settore design e architettura? State sviluppando contatti con realtà nazionali e internazionali?  <p> <p>“ A seguito delle ricerche fatte, abbiamo deciso di invitare ogni anno un Paese diverso, attraverso i suoi artisti, i suoi professionisti, le sue istituzioni. Il Paese ospite è chiamato a dimostrare cosa sia possibile fare con la carta. Abbiamo avviato contatti con le università, gli istituti e le aziende in Cina, Giappone, Olanda, Germania, Stati Uniti. Stiamo progettando i prossimi dieci anni della Biennale”.<p> <p>  <p> <p>Quali sono i progetti più sorprendenti che avete avuto modo di scoprire durante questo percorso?  <p> <p>“Uno degli innovatori in questo campo è sicuramente l’architetto giapponese Shigeru Ban, ma anche la Wikkelhouse degli olandesi di Fiction Factory, che realizza unità abitative prefabbricate e componibili in cartone. Sono tutte esperienze che dimostrano come le caratteristiche peculiari di un materiale di riciclo come il cartone possano portare alla realizzazione di oggetti esteticamente e praticamente molto validi e forti”.<p> <p>  <p> <p>Dal suo punto di vista, è davvero possibile convertire culturalmente le nostre abitudini all’utilizzo di carta e cartone per la realizzazione di elementi di design e architettura?   <p> <p>“Si tratta, appunto di un portato culturale. Siamo abituati a pensare alla carta come a un materiale fragile e deperibile. Ma il design, l’architettura e anche l’arte possono porre sotto lo sguardo di tutti realizzazioni che sfidano le convenzioni comuni. Credo ci siano ostacoli estetici, culturali ed economici. Se la ricerca e lo sviluppo in corso (anche da parte nostra) riusciranno a superare queste barriere, sono convinto che si tratti solo di tempo prima che abitare in case di carta diventi una prassi”.<p> <p><p> <p> <p> <p> <p> <p><p> <p> <p><p> <p>", "time": "2018-08-29T06:00:00+01:00", "type": "scienza"}
{"title": "Urbanpromo Green, a Venezia si discute di innovazione e sostenibilità urbana ", "url": "https://www.lastampa.it/2018/09/18/scienza/urbanpromo-green-a-venezia-si-discute-di-innovazione-e-sostenibilit-urbana-EPZ0dcUej3C3mkZX3nn53M/pagina.html", "review": "", "content": "<p> <p>Due giorni di convegni e incontri sulla sostenibilità e innovazione nelle città: è Urbanpromo Green, che si terrà il 20 e 21 settembre a Venezia, a Palazzo Badoer, sede della Scuola di Dottorato dell’Università Iuav. <p> <p><p> <p>Organizzato dall’Istituto Nazionale di Urbanistica e da Urbit, Urbanpromo Green è il primo dei tre appuntamenti di Urbanpromo, evento sulla rigenerazione urbana, che a ottobre terrà a Torino una due giorni sul social housing e a novembre alla Triennale di Milano l’evento finale, sulla rigenerazione urbana. <p> <p><p> <p>A Venezia interverranno professionisti, ricercatori, docenti universitari, amministratori, imprenditori, tutti impegnati nello studio e nell’applicazione degli strumenti “green” e innovativi nelle nostre città.   <p> <p>  <p> <p>LE AZIENDE E LA TECNOLOGIA PER LA SOSTENIBILITÀ <p> <p> Ci saranno rappresentanti di aziende e spin off che trattano direttamente attività che incidono e migliorano la sostenibilità, come Solwa che produce essiccatori per fanghi per impianti di trattamento delle acque reflue per ridurne pesi e volumi risparmiando così sullo smaltimento, o la spin off Bluefarm che si occupa di gestione sostenibile di ecosistemi marini e costieri, e che ha recentemente sviluppato un’attività con satelliti che forniscono informazioni agli allevatori di molluschi per fare scelte più vantaggiose sia dal punto di vista ambientale che dell’ottimizzazione della produzione. <p> <p><p> <p>Sostenibilità e tecnologia sono strettamente e inevitabilmente legate tra loro. Un altro esempio è quello di Tooteko che opera nell’ambito delle tecnologie per l’accessibilità ai beni culturali, quindi a vantaggio dei disabili visivi, avendo come interlocutori principali i musei e le associazioni.  <p> <p>  <p> <p>L’INNOVAZIONE AL SERVIZIO DELL’URBANISTICA <p> <p>La tecnologia modifica in senso profondo anche le attività di pianificazione “classica” come l’urbanistica. Lo spiega Gianluca Cristoforetti dell’Istituto Nazionale di Urbanistica, che coordinerà a Urbanpromo Green un convegno sul tema: «Oggi è impossibile pianificare nuovi modelli di servizi facendo a meno del paradigma tecnologico. Siamo di fronte al superamento del concetto di smart city, che è la tecnologia applicata agli aspetti meramente materiali, per arrivare a quello di smart community, ovvero la pianificazione del territorio in senso profondo». <p> <p>Denis Maragno dell’Università Iuav di Venezia spiegherà come le nuove tecnologie possono contribuire nella pianificazione degli enti locali per il contrasto al cambiamento climatico. L’attività in corso assieme al Comune di Milano utilizza i dati satellitari per produrre informazioni utili per impostare operazioni complessive di intervento sugli immobili. Affascinante l’esperienza che verrà raccontata da Gabriele Lelli dell’Università di Ferrara, che opera a supporto dei piccoli centri, spesso quelli che hanno più difficoltà a mettere in pratica i concetti e le innovazioni tecnologiche. A Castel Bolognese, in provincia di Ravenna, è stata creata un’alleanza larga di aziende che fanno innovazione (dalla regia fino all’illuminazione e ai vetri fotovoltaici) per creare un nuovo modello di città smart. <p> <p> <p> <p>LA TECNOLOGIA CHE AIUTA IL SOCIALE <p> <p>  Innovazione naturalmente è anche quella sociale, che rivoluziona gli approcci. Come Avanzi, che porta avanti esperienze, metodi e pratiche di riattivazioni di immobili pubblici per costituire nuovi spazi nelle città. L’esempio è quello dei community hub che erogano e hanno funzioni diverse, dal lavoro, alla produzione culturale e al commercio. Come nello stabilimento Ex Ansaldo a Milano, un vasto recinto nel quale ora sono ospitate diverse attività. Una di queste è Base, polo della cultura e della creatività, nel quale è coinvolto direttamente Avanzi. <p> <p> <p> <p> <p> <p><p> <p> <p><p> <p>", "time": "2018-09-18T19:41:06+01:00", "type": "scienza"}
{"title": "Charlie Hebdo contro i pesticidi, lancia il movimento “Noi vogliamo i papaveri” ", "url": "https://www.lastampa.it/2018/09/19/scienza/charlie-hebdo-contro-i-pesticidi-lancia-il-movimento-noi-vogliamo-i-papaveri-qAyVNlPtaribpGuvhE2CEK/pagina.html", "review": "", "content": "<p> <p>Un vescovo. Molti scienziati. Medici. Uomini di spettacolo. Alla fine si sono già ritrovati in cento a firmare l’appello lanciato da un giornale di satira che gli eventi della cronaca del terrorismo hanno reso noto in tutto il mondo: “Charlie Hebdo”. Questa volta non si tratta di una presa di posizione in difesa della libertà di pensiero (come dopo il sanguinoso assalto del 7 gennaio 2015), ma della libertà di non ammalarsi e di non far ammalare l’ambiente. Il 12 settembre “Charlie Hebdo” ha proposto un appello per l’eliminazione immediata di tutti i pesticidi di sintesi.<p> <p> <p> <p>E, per la prima volta nella storia di questo settimanale dai toni non propriamente curiali, un alto rappresentante della Chiesa, il vescovo di Troyes, Marc Stenger, si è associato a “Charlie Hebdo” sottoscrivendo la proposta. “Non è un appello di Charlie Hebdo né un mio appello”, ha spiegato Fabrice Nicolino, uno dei giornalisti sopravvissuti ai colpi di mitra dei terroristi. “E’ un appello lanciato da esseri umani ad altri esseri umani. Un appello per un grande movimento a favore della vita”.<p> <p> <p> <p>Il titolo di questo appello è “Noi vogliamo i papaveri”. E il testo è molto breve: \"Non riconosciamo più il nostro Paese; la natura è sfigurata. Un terzo degli uccelli è scomparso in 15 anni, metà delle farfalle in 20 anni; api e impollinatori muoiono a miliardi. Le rane e le cavallette sono come evaporate. I fiori selvatici diventano rari. Questo mondo che svanisce è nostro e ogni colore che soccombe, ogni luce che si spegne è un dolore definitivo. Ridateci i nostri papaveri! Ridateci la bellezza del mondo!”<p> <p> <p> <p>Toni troppo decisi? Non in linea con la cautela dell’approccio scientifico che distingue gli effetti sostanza per sostanza? Risponde Pierre-Michel Périnaud, presidente dell’associazione Alerte des médecins sur les pesticides che conta 1.200 membri: “Qualche anno fa non avrei aderito a un appello del genere e avrei opposto un metodo più pragmatico per esaminare i prodotti uno per uno. Ma quello che notiamo, man mano che la conoscenza progredisce, è che questo sistema di valutazione, promosso e imposto dall'industria, che ragiona per analisi che esaminano i singoli principi attivi, non consente di valutare i rischi reali. Ci vorrebbe mezzo secolo per riformare questo sistema, che non controlla più nulla. Porre immediatamente il tema dell'uscita dai pesticidi sintetici permette di inserirsi in un altro quadro d’azione\".<p> <p> <p> <p>Tra i firmatari ci sono Greenpeace, la Fondazione GoodPlanet di Yann Arthus-Bertrand, la Federazione delle associazioni France Nature Environnement, la cantante Emily Loizeau, Didier Robiliard (presidente dell’associazione France-Parkinson), il senatore Joël Labbé. L’obiettivo è arrivare a 5 milioni di adesioni in due anni.<p> <p><p> <p> * «Cambia la Terra. No ai pesticidi, Sì al Biologico» è un progetto di Federbio in collaborazione con ISDE-Associazione medici per l’ambiente, Legambiente, Lipu e WWF Italia. Ulteriori approfondimenti del tema trattato sono disponibili sul sito www.cambialaterra.it   <p> <p><p> <p> <p> <p> <p> <p><p> <p> <p><p> <p>", "time": "2018-09-19T02:00:00+01:00", "type": "scienza"}
{"title": "Non solo lampadine: 5 consigli per ridurre i consumi energetici in casa (e risparmiare) ", "url": "https://www.lastampa.it/2018/09/24/scienza/non-solo-lampadine-consigli-per-ridurre-i-consumi-energetici-in-casa-e-risparmiare-WWwg3B7HRfh4Udal0PjWNK/pagina.html", "review": "", "content": "<p> <p>Dal primo settembre, con l’entrata in vigore della direttiva europea 244, l’Italia può illuminarsi solo con lampadine LED, cioè le lampadine a basso consumo energetico che mandano definitivamente in pensione quelle alogene. Una scelta che ridurrà annualmente i consumi del nostro Paese di 48 TWh di energia, permettendo alle famiglie italiane di risparmiare circa 115 euro l’anno (1).<p> <p> <p> <p>Ma cambiare le lampadine non è l’unico modo per risparmiare sulla bolletta e ridurre l’impatto sull’ambiente: per diminuire gli sprechi e le spese domestiche arrivano i consigli di NED, il primo smart meter Made in Italy inventato dalla startup Midori che, collegandosi al quadro elettrico, è in grado di calcolare i consumi energetici di tutti i dispositivi di casa. <p> <p> <p> <p>Frigorifero: in estate i consumi aumentano del 50% <p> <p>La temperatura raccomandata per il frigorifero è tra 1° e 4°C: per ogni grado al di sotto di queste temperature il consumo sale del 5%. Come misurato da NED, in estate il consumo del frigo può aumentare del 40-50%, perché lavora sulla differenza di temperatura interna del frigo e quella di casa, nei mesi estivi più alta di alcuni gradi rispetto all’inverno. Ecco perché deve essere sempre posizionato lontano da fonti di calore (forno o luce diretta del sole) e periodicamente sbrinato. Inoltre quando si lascia casa per lunghi periodi è preferibile svuotarlo e staccarlo dalla presa elettrica.<p> <p> <p> <p>  <p> <p> <p> <p> <p><p> <p> <p><p> <p>", "time": "2018-09-24T03:00:00+01:00", "type": "scienza"}
{"title": "Unilever Digital Hackathon, vince l’app sul riutilizzo sostenibile ", "url": "https://www.lastampa.it/2018/09/29/scienza/unilever-digital-hackathon-vince-lapp-sul-riutilizzo-sostenibile-sjwzdUnOWU2nXjE27z0iEJ/pagina.html", "review": "", "content": "<p> <p>Una grande fabbrica di idee e di progetti innovativi. “Sai immaginare il futuro?”, il Digital Hackathon organizzato da Unilever Italia simultaneamente in tre città italiane, ha messo a confronto oltre 200 giovani, che da Milano, Roma e Caserta hanno proposto soluzioni originali facendo leva sulle opportunità digitali. Ad aggiudicarsi il primo posto, alla fine, è stata “Unilever Craft AR”, un’idea del team Esagono di Milano, che ha immaginato un’app che mostra al consumatore attraverso la realtà aumentata come utilizzare e riutilizzare i prodotti Unilever in maniera sostenibile. Nelle altre due location hanno avuto la meglio i gruppi Hackapanda con “Cucciolone Revival” e Nucta con “My Pension”, rispettivamente secondi e terzi classificati.<p> <p> <p> <p>Grande soddisfazione è stata espressa dal Presidente di Unilever Italia, Fulvio Guarneri: “Diventare un’azienda riconosciuta a livello mondiale perché fa concretamente crescita sostenibile e perché punta con forza sull’innovazione mettendo in campo le migliori competenze nella rivoluzione digitale in atto. Con questo obiettivo Unilever Italia ha dato vita al Digital Hackathon, mettendo in connessione il paese e sviluppando un grande laboratorio di idee che ha coinvolto centinaia di millenials appassionati di digital”.<p> <p> <p> <p>Unilever, che tra i suoi brand annovera Dove, Sunsilk, Knorr, Algida, Magnum, Lipton, Mentadent, Svelto e Coccolino, ha scelto per l’Hackathon tre location che rappresentano altrettanti centri di innovazione. A Milano l’Accenture Customer Innovation Network, hub e think tank nel quale le dimensioni di innovazione tecnologica e di business si integrano. A Roma Luiss EnLabs, \"La Fabbrica delle Startup\", acceleratore d'impresa di LVenture Group. Nell’area partenopea 012factory, centro di innovazione per startup e imprese, oltre che spazio co-working, con sede principale è a Caserta.<p> <p> <p> <p>“Siamo orgogliosi di aver lanciato il primo Hackathon in Italia in tre città connesse tra loro – ha commentato Gianfranco Chimirri, Direttore Risorse Umane e Comunicazione di Unilever Italia - coinvolgendo giovani talenti e le loro idee per contribuire alla crescita sostenibile del nostro paese. Con questa iniziativa, Unilever Italia vuole porsi alla guida della rivoluzione digitale al fine di innovarsi e, allo stesso tempo, innovare il modo di fare business in ottica sostenibile attraverso il contributo imprescindibile dei giovani”. L’Hackathon, che tra i premi ha messo in palio anche attività di formazione a livello internazionale, ha visto i partecipanti sfidarsi su tre piani: uno per migliorare l'esperienza del consumatore dei marchi Unilever attraverso l'intelligenza artificiale e la realtà aumentata, uno di influencing marketing su specifici brand e un terzo piano di e-commerce per andare oltre i modelli più utilizzati oggi. L’iniziativa è stata realizzata grazie al supporto tecnico di Accenture.<p> <p> <p> <p> <p> <p><p> <p> <p><p> <p>", "time": "2018-09-29T16:18:33+01:00", "type": "scienza"}
{"title": "Umbria Green Festival 2018 al via ", "url": "https://www.lastampa.it/2018/10/01/scienza/umbria-green-festival-al-via-AcmDrryllCu3AF0q8QlIoK/pagina.html", "review": "", "content": "<p> <p>Dopo una edizione “zero”, e gli ottimi risultati dello scorso anno, gli organizzatori di Umbria Green Festival sono pronti per l’edizione 2018. Il lungo lavoro di programmazione ha definito gli appuntamenti che dal 4 al 7 ottobre, animeranno le città di Terni e Narni, location non casuali. essendo territori che debbono affrontare importanti sfide di sostenibilità.<p> <p><p> <p>Il programma – Michele Mirabella, Stefano Mancuso, Valerio Rossi Albertini, Nicola Gardini, Giulio Ferroni, Michael Jakob, Franco Arminio, Mariangela Gualtieri, Tiziano Scarpa, Antonio Moresco e altri 60 relatori di fama nazionale e internazionale parleranno di ambiente in prospettiva scientifica e sociale, per stimolare un dibattito culturale e narrativo per un futuro sostenibile.<p> <p><p> <p>Umbria Green Festival è una manifestazione promossa dall’Associazione Culturale De Rerum Natura, con la segreteria organizzativa di Techne srl, azienda marscianese che si occupa di mobilità elettrica e sostenibilità, in co-organizzazione con il Garden Club Terni; vanta altresì il patrocinio del MiBACT per l’Anno Europeo del Patrimonio Culturale #Europe for culture2018, della Regione Umbria, del Comune di Terni, dell’Università degli Studi di Perugia, la co-organizzazione del Comune di Narni ed il contributo scientifico di Asm Terni spa , che ha curato l’organizzazione del convegno sulla mobilità elettrica sostenibile.<p> <p><p> <p>Laboratori per le scuole - Umbria Green Festival si indirizza alla promozione dell’educazione dei bambini, dei ragazzi e degli adulti, verso stili di vita sostenibili. All’interno dell’evento troverà spazio il progetto: “Educazione allo sviluppo sostenibile dell’Umbria”, ideato dal Garden Club Terni con il contributo di Fondazione Carit che vede coinvolte tutte le scuole di ogni ordine e grado di Terni e Narni in laboratori per i ragazzi, e conferenze sulle tematiche legate all’ambiente.<p> <p><p> <p>Umbria Green Festival vuol dire sostenibilità: ambientale, per lo sviluppo economico, per la mobilità, per la fruizione del patrimonio culturale e naturale, per la valorizzazione del territorio. L’ innovazione si lega al turismo, con l’obiettivo di fare dell’Umbria destinazione d’eccellenza per coloro che vogliono vivere un’esperienza emozionale nel rispetto del paesaggio, anche viaggiando in elettrico - “ Umbria cuore elettrico d’Italia “. <p> <p><p> <p>Parla il direttore artistico - “Dobbiamo capire-– dichiara il direttore del Festival Daniele Zepparelli- che il concetto di sostenibilità esprime ormai l'interezza del nostro essere nel tempo. Il grande, insostituibile ruolo della finzione narrativa è l'immaginazione, immaginare altre possibilità. Questo propone Umbria Green Festival: immaginare altre possibilità, perché la scienza, l'innovazione, la tecnologia, le idee, dimostrano che un futuro diverso è possibile. Il futuro dovrà essere sostenibile, o non sarà”.<p> <p> <p> <p> <p> <p><p> <p> <p><p> <p>", "time": "2018-10-01T00:00:00+01:00", "type": "scienza"}
{"title": "La Politica Agricola Comune per innovare in agricoltura, ridurre le emissioni e difendere l’ambiente ", "url": "https://www.lastampa.it/2018/10/09/scienza/la-politica-agricola-comune-per-innovare-in-agricoltura-ridurre-le-emissioni-e-difendere-lambiente-EwXvvdncHiNZEmtJT27EVL/pagina.html", "review": "", "content": "<p> <p>Come funziona la PAC, come vengono gestiti i fondi, in che misura la PAC può contribuire all’espansione del biologico, alla promozione per il miglioramento della sostenibilità ambientale, alla riduzione dei gas a effetto serra e alla diffusione di più sane abitudini alimentari.<p> <p><p> <p>Queste le domande a cui vuole rispondere CAPsizing – Per la resilienza climatica , promosso da Kyoto Club con il sostegno dalla Direzione Generale Agricoltura e sviluppo rurale della Commissione europea, presentato a Roma, allo Spazio Europa della Rappresentanza della Commissione e del Parlamento europei in Italia.<p> <p>Al convegno hanno partecipato oltre 100 persone, tra le quali gli studenti delle classi quarte e quinte degli Istituti tecnici agrari statali romani Emilio Sereni e Giuseppe Garibaldi.<p> <p><p> <p>Ha aperto i lavori Beatrice Covassi, Capo della Rappresentanza della Commissione Europea in Italia e hanno contribuito alla discussione i Senatori Giorgio Maria Bergesio, Loredana De Petris e Francesco Mollame, della IX Commissione Agricoltura e produzione agroalimentare del Senato della Repubblica e l’Assessore all’Agricoltura, Ambiente e Risorse Naturali della Regione Lazio, Enrica Onorati. Hanno partecipato anche i e le Rappresentanti di International Network of the Eco Regions, Federbio, Confederazione Italiana Agricoltori, Coldiretti, Legambiente, Federcanapa e della Rete Nazionale degli Istituti Agrari.<p> <p><p> <p>Webinar di approfondimento, formazione nelle scuole e nelle università, eventi di promozione per la digitalizzazione in agricoltura: sono questi gli strumenti attraverso cui Kyoto Club punta a sensibilizzare i cittadini - e in particolar modo i giovani e quelli che saranno i futuri agricoltori– sulle potenzialità della PAC, favorirne il livello di conoscenza e stimolare un dibattito incentrato sui possibili miglioramenti da apportare e su come si possa costruire un’agricoltura europea sempre più amica del clima e dell’ambiente.<p> <p><p> <p>Tutto questo in un momento cruciale per la riforma del settore e per la programmazione economica del periodo 2021-2027, attualmente in discussione a Bruxelles e Strasburgo. Secondo la proposta della Commissione, il bilancio della PAC del nuovo periodo ammonta a circa 365 miliardi di euro, il 40% del quale è destinato all’azione climatica. Al nostro Paese spetterebbero circa 32 miliardi di euro.<p> <p><p> <p>Secondo Kyoto Club, per aumentare la ricerca e l’innovazione nella catena agroalimentare e delle piccole e medie imprese (PMI) coinvolte, è necessario valorizzare la complementarietà fra la PAC e la Strategia di specializzazione intelligente (RIS3), un piano nazionale che individua, in comune accordo con le Regioni e gli stakeholders, i settori prioritari di investimento di lungo periodo, in modo da armonizzare e coordinare le attività intraprese a livello statale, regionale e territoriale. Rafforzare la sinergia tra le due azioni figura anche tra gli obiettivi del progetto CAPsizing.<p> <p><p> <p>I Rappresentanti di Kyoto Club hanno sottolineato l’importanza del concetto di villaggi intelligenti, emerso dalla sinergia fra PAC, la Politica europea di coesione e Horizon 2020; un valore aggiunto da utilizzare per far meglio interagire i contesti urbani e rurali, anche attraverso la digitalizzazione. E segnalato i Programmi di Sviluppo Rurale 2014-2020 quali strumenti cruciali per le aree rurali europee nell’ affrontare le principali sfide economiche, ambientali e sociali del nostro secolo.<p> <p>Durante le lezioni frontali e i webinar di CAPsizing, Kyoto Club metterà in rilievo come la PAC sia una politica trasversale che può non solo sostenere la crescita dell’economia rurale europea e delle PMI dell’agroalimentare, ma ampliarne anche la resilienza climatica, attraverso sempre maggiori quantità di energia da fonti rinnovabili, ricerca e l’innovazione.<p> <p><p> <p>È della settimana scorsa la notizia che dopo tre anni di stabilità, le emissioni di gas di serra sono tornate a crescere arrivando al record storico e davvero preoccupante di 32 giga tonnellate – dichiara il Vicepresidente di Kyoto Club, Francesco Ferrante – Sembra che in barba alle raccomandazioni della comunità scientifica internazionale e allo stesso Accordo di Parigi, i governi di tutto il mondo non comprendano l’urgenza di cambiare modello sviluppo per fermare il cambiamento climatico. Eppure le innovazioni tecnologiche che abbiamo a disposizione potrebbero aiutare molto. Anche in agricoltura. Un settore chiave non solo perché, contribuendo in maniera non irrilevante alle emissioni, deve essere coinvolto nella diffusione di pratiche agricole che le riducano, ma perché può svolgere anche un ruolo attivo e indispensabile nell’assorbimento di carbonio.<p> <p><p> <p> <p> <p> <p> <p><p> <p> <p><p> <p>", "time": "2018-10-09T06:00:00+01:00", "type": "scienza"}
{"title": "Salviamo il mondo con i giardini ", "url": "https://www.lastampa.it/2018/10/04/scienza/salviamo-il-mondo-con-i-giardini-qZG5ZE0Gqw0SVY6YWYODtN/pagina.html", "review": "", "content": "<p> <p>Nel racconto “Un bosco in città”, Marcovaldo, il protagonista dell’omonima raccolta di novelle di Italo Calvino, si ritrova a utilizzare per la stufa dei pezzi di cartelloni pubblicitari al posto della legna, perché i suoi figli, nati e cresciuti in città, li avevano scambiati per alberi, non avendo mai visto un bosco. Già nell’Italia del boom economico di Marcovaldo, c’erano, raccontate con fanciullesca surrealtà, le premesse per quello che sarebbe venuto poi: le citt à sempre più di cemento, abitate da chi ha smarrito o non ha mai avuto alcun rapporto con la natura. <p> <p> <p> <p>Oggi, in un’epoca di scenari apocalittici ma al tempo stesso più consapevoli, qual  è il rapporto delle citt à  (e dei “cittadini”) con la natura? Se, secondo quanto si prevede, nel 2030 il 60% della popolazione mondiale vivr à  in contesti urbani, quale sarà il destino delle città, già oggi responsabili del 70% delle emissioni globali di CO2? Come rispondono e risponderanno all’emergenza ambientale, soprattutto dopo gli accordi di Parigi?<p> <p><p> <p>È questa la realtà su cui il ciclo Cultivons Notre Jardin si interrogherà. Fino al 17 dicembre architetti, filosofi, paesaggisti, fotografi, studiosi, politici, artisti, si confronteranno in una serie di incontri in undici città italiane per riflettere sul futuro delle citt à  di fronte all’urgenza ambientale che stiamo vivendo. <p> <p> <p> <p>Organizzato dall’Ambasciata di Francia e dall’Institut Fran ç ais Italia, il ciclo vuole essere, come ha spiegato l’ambasciatore francese Christian Masset, un’occasione per mettere in scena la ricchezza del dialogo italo-francese su un tema più che mai prioritario: il cambiamento climatico e la conservazione dell’ambiente. «La presenza delle questioni ambientali nel dibattito pubblico in Italia e in Francia – sottolinea Masset – manifesta l’inquietudine delle societ à  civili, in attesa di soluzioni concrete e pronte a partecipare all’invenzione di nuovi modi di abitare, forme di mobilit à  e stili di vita per rendere questa transizione irreversibile». <p> <p><p> <p>Il ciclo è entrato nel vivo con l’incontro a Roma, a Palazzo Farnese, tra l’architetto Stefano Boeri e lo storico dei giardini e del paesaggio Hervé  Brunon, che si sono confrontati sul tema La Natura, futuro delle citt à ?  <p> <p>  <p> <p>Valorizzare laddove è presente il patrimonio vegetale e “rivegetalizzare” i centri urbani: è la sfida dell’urbanistica oggi. Bisogna trovare, forse ritrovare, una relazione urbana tra uomo e natura. In alcuni casi si tratta di trovare un modello nuovo, che va inventato. Ma la storia può aiutarci, come spiega Hervé  Brunon: «Il concetto di natura nella città ha origini antichissime, inizia in Mesopotamia. In tempi più recenti, i boulevards ai tempi di Luigi XVI hanno convertito le antiche mura in viali alberati, destinati alla passeggiata». Un concetto ripreso da Haussmann, che trasformò Parigi durante il Secondo Impero, unendo ai viali alberati la presenza di piccoli “ squares ”, piccoli spazi con giardinetti; luoghi piccoli ma ameni, sottolinea Brunon. <p> <p><p> <p>L’amenit à è un concetto importante, legato alla presenza di verde in contesti urbani; concetto presente anche a New York con la creazione, negli anni ’60, dei pocket “ gardens\", piccoli giardini quasi “segreti” incastonati nell’insieme del tessuto urbano. <p> <p>Una presenza, quella del verde e degli alberi, scaturita da un bisogno. Ci sono cittadini che hanno la possibilità di mantenere un legame con la natura, contrariamente a Marcovaldo e alla sua città senza nome e fatta solo di cemento. <p> <p> <p> <p> <p> <p>Ora che l’urgenza del cambiamento climatico e della salvaguardia ambientale ce lo chiede disperatamente, si tratta di ricostruire, o, in molti casi, di costruire da capo «…un rapporto con la natura vegetale dentro la citt à – come spiega Stefano Boeri – Questa è la vera sfida di oggi; portare dentro le citt à una biodiversità sempre maggiore». <p> <p>Se fino ad ora il pensiero prevalente è stato quello di costruire nella natura fuori dalla citt à, adesso il paradigma deve ribaltarsi. Brunon e Boeri concordano: bisogna riportare la natura nelle citt à. <p> <p>Gli esempi positivi ci sono: basta pensare all’High Line di New York, la vecchia linea South West di Manhattan trasformata in un vero e proprio parco. D’altra parte la Grande Mela, la metropoli per eccellenza nell’immaginario collettivo, negli ultimi anni è diventata anche la citt à  degli orti urbani e dei tetti verdi. Un esempio di grande successo, importato a Parigi, dove un paio d’anni fa è stato indetto un concorso per la progettazione di tetti verdi, replicato in Giappone e presto anche a Milano. <p> <p>Boeri, “l’avvocato degli alberi” come lo ha definito Brunon, ideatore del Bosco Verticale di Milano e del progetto della Citt à  Foresta presentato alla COP21 di Parigi, sottolinea come tuttora la visione del verde sia purtroppo solo complementare: «Prevale una visione di verde come arredo, decorazione. Pensata come protagonista la Natura è un’altra cosa. C’è qualcosa di ancora inesplorato nell’intelligenza dell’albero». <p> <p> <p> <p>Quindi la Natura può e deve salvare le nostre città (e quindi, per esteso il nostro mondo inquinato e devastato dai cambiamenti climatici), ma per farlo deve diventare protagonista e non accessorio d’ arredo. Protagonista lo è certamente nell’architettura di Boeri: il bosco verticale di Milano è a tutti gli effetti un piccolo ecosistema, con le sue 15.000 piante di diverso tipo. Una piccola foresta di 2 ettari e mezzo che, soprattutto d’estate, riduce notevolmente i consumi energetici.  <p> <p>Un modello che adesso interessa anche la Cina, paese dove si continuano a costruire città. Per Boeri «in questi paesi bisogna proporre un modello diverso. In Cina, e anche in Nord Africa e Messico, la citt à  foresta  è un concetto su cui stiamo discutendo». <p> <p> <p> <p>In questo scenario, il ritorno al giardino è un concetto da riprendere, sia mutuandolo dalla storia, come insegna Brunon, che ampliandolo. Lo storico francese cita il filosofo Rosario Assunto, pioniere del concetto di “estetica dei giardini”; è grazie ai giardini che riscopriamo la materialit à e l ’indeterminabilit à  dei processi viventi. La stagionalit à , il ritmo, il fiorire annuale, sono veri momenti di grazia, totalmente opposti al nostro rapporto, spesso malato di controllo, con la tecnologia. Riportare i giardini nelle città può salvare non solo l’ambiente, ma le nostre vite. Brunon ne è convinto: «I giardini salveranno il mondo». <p> <p><p> <p> <p> <p> <p> <p><p> <p> <p><p> <p>", "time": "2018-10-04T06:00:00+01:00", "type": "scienza"}
{"title": "Parte il viaggio di Ocean Array Cleanup, il tubo mangia-plastica", "url": "https://www.lastampa.it/2018/10/16/scienza/parte-il-viaggio-di-ocean-array-cleanup-il-tubo-mangiaplastica-2X3zXUSX3tshnn0FbihaWL/premium.html", "review": "", "content": "<p> <p>Da San Francisco è iniziata l’8 settembre l’avventura del lungo serpentone galleggiante che promette di ingoiare tanta plastica. L’«Ocean Array Cleanup», ispirato all’idea dell’Ocean Cleanup, pensata 5 anni fa dal giovane e talentuoso olandese Boyan Slat, tenterà di svuotare la marea galleggiante del Pacific Trash Vortex, il deposito di spazzatura che più inquieta gli ambientalisti e non solo. L’«Ocean Array Cleanup» è un tubone lungo 600 metri dotata di luci a energia solare, sistemi anticol... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "16 ottobre 2018", "type": "scienza"}
{"title": "Smart Cities, il futuro delle città ", "url": "https://www.lastampa.it/2018/10/18/scienza/smart-cities-il-futuro-delle-citt-xFZLVxC5rzCGDw61hrE8wM/pagina.html", "review": "", "content": "<p> <p>Secondo le Nazioni Unite (ONU) nel 2050, in Italia otto cittadini su dieci risiederanno nelle città. Quell’anno il 70% della popolazione mondiale vivrà nei centri urbani, che consumano il 75% dell'energia mondiale, producono il 50% dei rifiuti globali e generano tra il 60% e l'80% delle emissioni di gas serra, una grande sfida per i cittadini e le amministrazioni pubbliche che richiede la definizione di un nuovo equilibrio tra aspetti sociali, economici e ambientali.<p> <p><p> <p>L’Information Technology avrà un ruolo sempre più rilevante per l’evoluzione delle città e dei territori. Con l’aumento di popolazione nelle città sarà fondamentale avere delle soluzioni di Smart City e Indra, tra i leader mondiale nello sviluppo di progetti in quest’ambito, ha tra le sue soluzioni City Landscape Manager (CLM), uno strumento per attivare centralmente e in tempo reale i diversi servizi e soluzioni di città e territori intelligenti, consentendo il monitoraggio dei risultati.<p> <p><p> <p><p> <p>LE PROSPETTIVE FUTURE <p> <p>Un altro studio dell'Organizzazione Mondiale del Turismo (UNWTO), in collaborazione con la Commissione Europea, sottolinea che le destinazioni dell'UE hanno ricevuto 538 milioni di turisti internazionali nel 2017, il 40% del totale mondiale. Dal rapporto emerge inoltre che l'UE ha continuato a crescere nel numero di arrivi internazionali dalla crisi economica mondiale del 2009, con tassi di crescita annuali superiori al 4% negli ultimi cinque anni. Stando ai dati dello studio, l’Italia è il secondo paese dell'Unione che riceve più turisti, con oltre 50 milioni ogni anno e una crescita a due cifre che rappresenta il 6% del PIL del Paese.<p> <p><p> <p>Secondo Alberto Bernal, direttore global Smart Cities di Indra: «L’uso integrato dell’Information Technology nell'evoluzione delle città e dei territori è fondamentale per adattare i servizi pubblici alla crescita della popolazione, avviando nei prossimi anni un percorso sostenibile per lo sviluppo economico e sociale». <p> <p>Lo strumento proposto da Indra, il City Landscape Manager, ha un centro virtuale intelligente in grado di gestire in modo integrato gli eventi, pianificati e non, incrociando le informazioni dei diversi servizi e soluzioni verticali per migliorare il processo decisionale. «Tutto questo – afferma Bernal – è possibile grazie alle capacità analitiche e di simulazione, in grado di realizzare previsioni dalla riproduzione delle procedure e protocolli utilizzati nel passato in situazioni o eventi simili, registrati per offrire servizi pubblici sempre più adeguati alle esigenze dei cittadini». <p> <p><p> <p><p> <p>UN INVESTIMENTO CON RITORNI<p> <p>La soluzione promette un notevole miglioramento della gestione dei servizi, con un impatto positivo sulla qualità della vita dei cittadini. Ad esempio, permette la riduzione di oltre il 35% nel consumo di acqua per l'irrigazione grazie all'incrocio di dati con il servizio di meteorologia e ambiente, o il 45% di risparmio sulla bolletta energetica per l'illuminazione pubblica. Inoltre, consente di dimezzare il tempo utilizzato dai conducenti nella ricerca di parcheggi grazie all'utilizzo di app mobili collegate.<p> <p>Bernal spiega: «Il ritorno sull'investimento è ottenuto principalmente attraverso la riduzione dei costi operativi e migliorando l'immagine della città, anche se quest’aspetto è più difficile di misurare, e indirettamente permette l'aumento dei turisti e delle loro spese». <p> <p>City Landscape Manager è attualmente in fase di implementazione nella città di Logroño, in Spagna, e ha progetti pilota in diverse città in aree come la simulazione dell'impatto dei protocolli di inquinamento, la gestione del piano di prevenzione delle \"ondate di calore\" e gli interventi negli incidenti.<p> <p><p> <p><p> <p>UNA GESTIONE INTELLIGENTE DEL TURISMO E DEI RIFIUTI<p> <p>In particolare, i picchi di domanda causati dall’aumento dei turisti è tra le situazioni che richiedono maggiore abilità nella gestione delle risorse. Come risposta specifica a questa esigenza, Indra ha sviluppato Smart Destination Manager (SDM), che consente alle città di adattare servizi come la gestione dei rifiuti, la sicurezza o il trasporto pubblico, grazie alla loro integrazione con City Landscape Manager (CLM). La soluzione incorpora anche servizi come la gestione intelligente del patrimonio storico e la promozione della destinazione turistica attraverso l'interazione digitale con i visitatori per individuare modelli di comportamento e spesa in grado di personalizzare l’offerta.<p> <p><p> <p>«È una soluzione turistica globale e completa che, da un lato, consente di prevedere l'afflusso turistico per adeguare con agilità i servizi, sia pubblici che privati, rispondendo a una delle principali sfide del settore, la stagionalità. Dall'altro lato, facilita la creazione di offerte personalizzate», continua Alberto Bernal. <p> <p>SDM fornisce anche supporto ai dirigenti locali per progettare piani di efficienza che consentano di prevedere l'aumento della domanda di servizi, come l’acqua e l’energia, e di ridurre l’impatto sulla bolletta energetica per dell'illuminazione pubblica.<p> <p><p> <p>Indra ha inoltre scommesso, insieme a Ecoembes, una società senza scopo di lucro di eco-design, gestione e riciclaggio del packaging, sulla trasformazione digitale come risposta per affrontare in modo efficiente le sfide dell'economia circolare, basata sulle regole della riduzione, del riutilizzo e del riciclaggio in un ciclo continuo. La combinazione delle capacità delle due società ha permesso la progettazione di una piattaforma intelligente di gestione dei rifiuti chiamata Smart Waste, che contribuirà a ottimizzare il recupero e il riciclaggio su tutto il territorio spagnolo, riducendo significativamente l'impatto ambientale ed economico. <p> <p><p> <p>«Possiamo sapere – sottolinea Bernal – quanti chili di rifiuti sono depositati nei contenitori e combinare i dati con il catasto e il profilo dei cittadini che vivono a 50 o 100 metri di distanza per analizzare se sono necessari più contenitori o se dobbiamo regolare la frequenza dei camion che raccolgono i rifiuti». <p> <p>Questo modello risponde a una delle grandi sfide dell'economia circolare, che è il \"Pagamento per la generazione\" dei rifiuti che permetterà di incentivare il tasso di riciclaggio o di riduzione del volume dei rifiuti. Allo stato attuale, i progetti pilota vengono eseguiti in diversi comuni e associazioni in Spagna, per incorporare la soluzione nelle operazioni quotidiane.<p> <p><p> <p> <p> <p> <p> <p><p> <p> <p><p> <p>", "time": "2018-10-18T11:20:10+01:00", "type": "scienza"}
{"title": "Allbirds, sneakers di lana per un pianeta più pulito", "url": "https://www.lastampa.it/2018/12/14/scienza/allbirds-sneakers-di-lana-per-un-pianeta-pi-pulito-msXuqwCG5iovvrHnzCa1tK/pagina.html", "review": "", "content": "<p> <p>Calde, comode, originali e, soprattutto, ecologiche. Sono queste le caratteristiche distintive di una linea di scarpe realmente rivoluzionaria che fa delle risorse offerte dalla natura il suo baluardo. E con una bellezza incontaminata come quella della Nuova Zelanda non c’è affatto da meravigliarsi che sia stata proprio la natura ad ispirare questo progetto. È infatti con il contributo delle magnifiche pecore Merinos che pascolano sui verdi prati del Paese che Tim Brown, ex capitano della nazionale di calcio neozelandese, ha fondato Allbirds, un brand in tutto e per tutto ecologico che propone originali sneakers in lana merino.  <p><p><p><p><p><p><p><p><p><p>Allbirds, sneakers di lana merino<p> L’industria delle scarpe è una di quelle più inquinanti. Ed è per questo che che ha scelto proprio questo settore per trasmettere un messaggio di rispetto e salvaguardia dell’ambiente. Grazie alla sua intuizione, infatti, Allbirds ha cominciato a produrre delle calzature in tutto e per tutto ecosostenibili sfruttando una risorsa preziosa come la lana merino dalle proprietá termoregolatrici che consente di indossare le sneakers tanto in inverno, tenendo il piede al caldo persino senza calze, quanto in estate garantendo un’ottima traspirazione, assorbendo l’umiditá e contrastando la formazione di cattivi odori. Le sneakers di Allbirds possono, inoltre, essere lavate comodamente in lavatrice . Il tutto con una spesa inferiore ai 100 dollari.  <p><p><p><p><p><p><p><p><p>Allbirds, sneakers di lana merinos<p> Dal singolo modello lanciato sul mercato due anni fa Allbirds di strada ne ha fatta tanta. Il successo del progetto ha consentito, infatti, di ampliare la collezione proponendo colori e modelli per tutti i gusti, persino una linea di espadrillas e di flip flop. La ricerca ha consentito, inoltre, di arricchire la produzione con materiali altrettanto naturali e performanti come le fibre di eucalipto e la canna da zucchero. Proprio la canna da zucchero, inoltre, ha fornito la materia prima per un altro rivoluzionario progetto. Quello della realizzazione di una nuova suola ecologica in grado di ridurre le emissioni di anidride carbonica. Un’idea davvero interessante e del tutto open source che Allbirds offrirá a chiunque la vorrá utilizzare. Perché lo scopo primario del bran neozelandese è proprio quello di aiutare il pianeta riducendo l’inquinamento.  <p> <p> <p> <p> <p> <p> <p> <p><p> <p> <p><p> <p>", "time": "2018-12-14T07:30:53+01:00", "type": "scienza"}
{"title": "Un pesce di plastica dalla spiaggia di Coccia di Morto ", "url": "https://www.lastampa.it/2018/12/18/scienza/un-pesce-di-plastica-dalla-spiaggia-di-coccia-di-morto-RQE0H1AA4Zg4faeM7UDFOI/pagina.html", "review": "", "content": "<p> <p>Due pesci in plastica, uno verde acqua e uno blu, uno in Pet e uno in Pe.   Sono i protagonisti del ciondolo-portachiavi realizzato in occasione della campagna #AllungaLaVita, realizzata da Ippr (Istituto per la promozione delle plastiche da riciclo) e Federazione gomma plastica, in collaborazione con Legambiente.  <p> <p>   <p> <p>Il ciondolo è stato prodotto con plastiche post-consumo, che includono anche quelle raccolte sulla spiaggia di Coccia di Morto (Roma) dai volontari di Legambiente, nell'ambito della campagna “Spiagge e fondali puliti”. I rifiuti in plastica, recuperati sul litorale non lontano dalla foce del Tevere, sono stati inviati a un impianto di selezione, suddivisi per tipologia di polimero e infine avviati a riciclo. Le frazioni in poliestere e polietilene provenienti dalla spiaggia sono state mescolate assieme ad altri polimeri provenienti dalla filiera della raccolta differenziata. <p> <p>  <p> <p>#AllungaLaVita   (  www.ippr.it/allungalavita    ) è un’iniziativa nata per sensibilizzare cittadini, Istituzioni e organi di informazione sulla corretta gestione dei rifiuti di plastica e sulle conseguenze di una cattiva raccolta differenziata e dell'abbandono. È una piccola testimonianza di una corretta gestione dei rifiuti e dell’impegno dell’industria italiana per incrementare quantit  à   e qualit  à   del riciclo, in linea con le indicazioni della   Plastic   Strategy europea.  <p> <p>   <p> <p>La campagna è raccontata anche sulle pagine Twitter e Facebook di Ippr attraverso immagini e infografiche che scandiscono le fasi dell’operazione dalla raccolta alla selezione, al riciclo. Il progetto è promosso e supportato dal “Tavolo permanente per il riciclo di qualità”, di cui fanno parte Federazione gomma plastica, Ippr, Corepla, Enea, Ispra e Legambiente. Rappresenta una concreta collaborazione tra istituti di ricerca, associazioni e imprese sulla caratterizzazione del beach litter, propedeutica allo sviluppo di un piano di riciclo per questi materiali.  <p> <p>   <p> <p>  <p> <p> <p> <p> <p><p> <p> <p><p> <p>", "time": "2018-12-18T06:00:00+01:00", "type": "scienza"}
{"title": "Una casa galleggiante, sostenibile e di design", "url": "https://www.lastampa.it/2018/12/19/scienza/una-casa-galleggiante-sostenibile-e-di-design-JQZL7msHudvMPMwVCRfXMK/pagina.html", "review": "", "content": "<p> <p>Vivere sostenibile, immersi nella natura, pur stando a due passi da una grande città e senza impattare minimamente sull’ambiente in cui si trova. Con un (ampio) tocco di design, naturalmente. Il progetto della casa galleggiante realizzata dall’architetta Michelle Lanker e il marito Bill Bloxom è una dimora da sogno. Si trova sul Lake Union, il grande bacino su cui si affaccia Seattle, ed è stata battezzata Houseboat H.   La casa vive in simbiosi con il lago. Costruita su una piattaforma galleggiante che permette alla vita lacustre di proliferare usandola come ‘prolungamento’ del lungolago, realizzata con materiali plastici riciclati. Sotto di essa possono trovare sostegno piante acquatiche che a loro volta creano habitat per i pesci, osservabili da una finestra trasparente sul fondo della piattaforma. I batteri che la colonizzano impediscono inoltre la crescita di alghe soffocanti per le altre specie vegetali.   La casa è realizzata in parte dal legno di cedro recuperato da una houseboat che la coppia aveva in precedenza. Sempre una casa galleggiante, ma di ben 100 anni, la cui struttura è stata danneggiata da un incendio. L’impiego del legno riciclato diventa non solo un esempio pratico di sostenibilità, ma un vero tributo al passato, che si intreccia con il design del futuro. Le mura perimetrali garantiscono un eccellente isolamento termico, mentre le grandi vetrate permettono alla luce naturale di inondare la casa (oltre che di avere uno spettacolare panorama sul lago e sullo skyline di Seattle). Le vetrate, inoltre, sono retrattili, per permettere un vero contatto con il lago durante le giornate più calde. Naturalmente, tra le peculiarità sostenibili non mancano i pannelli fotovoltaici che alimentano la casa. Anche l’energia del lago viene impiegata, in particolare per produrre calore.  <p><p> <p> <p> <p> <p> <p> <p> <p><p> <p> <p><p> <p>", "time": "2018-12-19T07:00:31+01:00", "type": "scienza"}
{"title": "Il 5G sconvolgerà (in positivo) anche l’ambiente", "url": "https://www.lastampa.it/2018/12/17/scienza/il-g-sconvolger-in-positivo-anche-lambiente-TfrUVeYKn4qmBvfhrsGQIM/premium.html", "review": "", "content": "<p> <p>Immaginiamo di poter guardare contemporaneamente avanti e indietro, come un supereroe nei film. Non sarà frutto dell’immaginazione, ma della potenza realistica degli occhiali in 5G. Questo e altro nell’attesa comparsa della “quinta generazione” nelle reti cellulari, da alcuni considerata la vera rivoluzione. Wind Tre e Open Fiber saranno i capofila della sperimentazione in alcune città italiane: Milano, Prato, L’Aquila, Bari e Matera. «Il 5G – anticipa Jeffrey Hedberg, Ceo di Wind Tre - sarà ... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "17 dicembre 2018", "type": "scienza"}
{"title": "Wisemindplace.Com, il primo e-commerce degli inventori ", "url": "https://www.lastampa.it/2018/12/20/scienza/wisemindplacecom-il-primo-ecommerce-degli-inventori-JqfsofnLZYgqr7i5nsClpM/pagina.html", "review": "", "content": "<p> <p>Italiani popolo di santi, poeti, navigatori e... inventori! Con 4.352 domande di brevetto presentate nel 2017 all’Ufficio Europeo dei Brevetti il Belpaese è quinto in Europa nel mercato delle proprietà intellettuali. Un settore in crescita (+4,3% rispetto al 2016) e ancora dominato dalle grandi imprese cui i singoli inventori rappresentano ben il 24%. E' per tutti loro che in Italia è appena nata Wise Mind Place, una piattaforma web in cui è possibile condividere, finanziare e mettere in vendita le proprie invenzioni.  <p> <p>  <p> <p>Il primo social network dedicato agli inventori fornisce tutti i servizi necessari per sviluppare, tutelare e valorizzare le proprietà industriali e intellettuali in Italia e all’estero. Grazie a un team di esperti, composto da consulenti legali, brevettuali, di comunicazione, l'inventore è accompagnato nello sviluppo della sua idea progettuale dalla prima bozza fino alla realizzazione ed eventualmente fino all'ottenimento del brevetto, alla pubblicità e alla vendita. La piattaforma, infatti, crea anche un canale preferenziale di comunicazione tra creativi e acquirenti. <p> <p>  <p> <p>L'idea di   www.wisemindplace.com    è venuta ad una giovane bolognese Jessica Abbuonandi che, nell’intento di voler brevettare un'idea geniale venuta a sua madre si è scontrata con una burocrazia costosa e farraginosa, realizzando quanto sia difficile muoversi nel mercato delle proprietà intellettuali per soggetti diversi dalle grandi imprese.    <p> <p>“La mia idea – afferma Jessica Abbuonandi   Founder &amp; CEO di  Wise Mind Place – è stata quella di applicare la logica dei social media all’ambito delle proprietà intellettuali, creando un luogo accessibile dove la community interessata allo sviluppo di nuovi progetti industriali possa dialogare e incontrare nuove idee e persone.” <p> <p>  <p> <p><p><p><p><p><p> <p> Dopo la registrazione, l'inventore può procedere con la creazione di una bacheca personale che permette di presentare la propria idea agli altri utenti, quindi farla conoscere in modo veloce, immediato ed efficace ad un pubblico di settore e a tutti i possibili acquirenti,pur mantenendo la massima tutela della propria proprietà intellettuale.  <p> <p>Una delle tante vere novità di Wise Mind Place è, infatti, quella di garantire la sicurezza della proprietà intellettuale sempre, durante tutto il percorso dei propri utenti, tramite una speciale marcatura temporale con riconoscimento dell'autore dell'idea che si attiva legalmente nel momento in cui l'utente la richiede all’interno della sua bacheca.  <p> <p>  <p> <p>È utile non solo a chi ha già un brevetto o intende richiederlo, ma anche a chi non lo possiede o è in attesa di ottenerlo, perché può essere utilizzata sia come strumento di riprova legale del momento in cui l’autore ha concepito l’idea e l’ha pubblicata, sia come primo strumento di tutela in attesa degli atti ufficiali tradizionali.   <p> <p>Wise Mind Place è   infine rivolto anche alle aziende di tutto il mondo che sono alla ricerca di nuovi progetti da importare e immettere nel mercato. Nella piattaforma, infatti, gli acquirenti hanno a disposizione una vetrina in cui possono trovare con facilità l’innovazione giusta per la propria azienda e, a loro volta, possono far conoscere i propri prodotti più innovativi o esportarli attraverso cessioni di licenze sui brevetti dell’azienda <p> <p>   <p> <p>“C’è un vasto potenziale economico legato alla valorizzazione dei diritti di proprietà intellettuale – continua Jessica - innovazione e creatività fanno bene alla competitività dell’economia, fanno crescere prodotto interno lordo, occupazione e salari\".Lo prova uno studio 2016 dell’Ufficio Europeo dei Brevetti e dell’Ufficio Proprietà intellettuale dell’Unione Europea, secondo il quale le industrie ad alta densità di diritti di proprietà intellettuale generano, a livello europeo, il 42% dell’attività economica complessiva (circa 5.700 miliardi €/anno), il 38% dell’occupazione (82 milioni di posti di lavoro) e i salari dei loro dipendenti sono il 46% più alti della media. Queste aziende hanno inoltre dimostrato una maggiore resilienza di fronte alla crisi economica.    <p> <p> <p> <p> <p> <p><p> <p> <p><p> <p>", "time": "2018-12-20T06:00:00+01:00", "type": "scienza"}
{"title": "Olio di Monoi, bellezza tahitiana per pelle e capelli", "url": "https://www.lastampa.it/2018/12/21/scienza/olio-di-monoi-bellezza-tahitiana-per-pelle-e-capelli-PbBB9qNEMfhlGm8CSQAMUJ/pagina.html", "review": "", "content": "<p> <p>Chi ha avuto la fortuna di visitare Tahiti ricorderà certamente l’isola per la sua bellezza mozzafiato ma, forse, anche per un meraviglioso fiore benefico che, oltre ad essere uno dei simboli tahitiani è anche un vero e proprio elisir di bellezza. Si tratta del tiaré, noto anche come gardenia di Tahiti, una rubiacea dalla quale si ricava il prodotto di bellezza tahitiano per eccellenza, l’olio di Monoi, un tempo utilizzato come olio sacro. Un vero toccasana per pelle e capelli che, in poche mosse e in maniera del tutto naturale, aiuta a prendersi cura della bellezza del proprio corpo.  <p><p><p><p><p><p><p><p><p><p>Fiori di Tiarè<p> Naturalmente non c’è bisogno di raggiungere la splendida isola polinesiana per godere delle virtù di questa pianta benefica. L’olio di Monoi può essere, infatti, facilmente acquistato in farmacia e parafarmacia, profumeria, erboristeria ed anche sul web. Purchè si faccia sempre attenzione alla qualità del prodotto che si acquista. L’olio di Monoi, infatti, si ricava dalla macerazione dei fiori di tiaré nell’olio di copra, estratto dalla noce di cocco, ed affinchè eserciti tutte le proprietà che lo contraddistinguono, entrambe le sue componenti devono essere di buona qualitá. Per essere sicuri di acquistare il vero olio di Monoi bisognerà, quindi, fare attenzione che la confezione riporti il marchio di origine Monoï de Tahiti. <p><p><p><p><p><p><p><p><p>Fiori di Tiarè<p> Quando l’olio raggiunge temperature inferiori ai 22° assume la consistenza di un burro vegetale. Quando è caldo torna, invece, allo stato liquido. Oltre ad essere un ottimo olio per massaggi, il suo utilizzo è particolarmente indicato per nutrire pelle e capelli in caso di esposizione a vento, sale e sole (è privo però di filtro protettivo). Chiome e pelli secche trattate con olio di Monoi riacquistano morbidezza ed elasticità. I capelli crespi e ricci risulteranno più facilmente pettinabili e quelli fragili riacquisteranno forza e volume. Il tutto senza lasciare untuosità. Oltre ad essere un ottimo ingrediente per la preparazione di cosmetici casalinghi può essere semplicemente sciolto nell’acqua del bagno o nel latte idratante e può essere applicato sui capelli come trattamento senza risciacquo, come un balsamo o come una maschera, da lasciare in posa da trenta minuti fino ad una intera notte. <p> <p> <p> <p> <p> <p> <p> <p><p> <p> <p><p> <p>", "time": "2018-12-21T07:30:04+01:00", "type": "scienza"}
{"title": "Un sito per l’economia circolare senza tabù ", "url": "https://www.lastampa.it/2018/10/12/scienza/un-sito-per-leconomia-circolare-senza-tab-glGgyKxChbNrD5NgjIKQvO/pagina.html", "review": "", "content": "<p> <p><p> <p><p> <p>L’economia circolare si sta imponendo come rafforzamento delle politiche di sviluppo sostenibile per ridurre l’inquinamento. E’ un’economia in cui i prodotti di oggi sono le risorse di domani, in cui il valore del materiale viene il più possibile mantenuto e recuperato, un modello di efficienza e di uso razionale delle risorse e gli Amici della Terra sono stati da sempre i promotori di questi concetti. Fin dagli anni ’70 abbiamo trattato l’energia e le risorse facendo propria la formula del Fattore 4 del raddoppio del benessere e del dimezzamento delle risorse, dell’eliminazione degli sprechi, un approccio basato sull’efficienza come criterio generale dell’utilizzo delle risorse. <p> <p><p> <p>Il sito zerosprechi.eu, realizzato dagli Amici della Terra, presenta buone pratiche già esistenti per far crescere una cultura e diffondere un’informazione corretta, nel senso di evidenziare quelle buone pratiche che rischiano di passare inosservate e che andrebbero, invece, diffuse e moltiplicate. <p> <p><p> <p>Per diffondere le buone pratiche bisogna anche diffondere un’informazione corretta perché la non conoscenza innesca la paura e la paura innesca tabù che circolano nella nostra società e di conseguenza fra i suoi rappresentanti e nelle istituzioni. Per questo, una sezione del sito è dedicata ai falsi miti e serve a contrastare le bufale e anche a diffondere notizie inaspettate. Ad esempio l’Italia è il paese che ricicla più carta in Europa, in pochi lo sanno. Allo stesso tempo, molti pensano che la carta possa essere riciclata all’infinto e non è così perché, ad un certo punto, la fibra non c’è più. Il materiale che rimane contiene energia ma il tabù dell’incenerimento impedisce di recuperarla come sarebbe necessario e opportuno per chiudere il cerchio. <p> <p><p> <p>Ci sono tanti residui che derivano anche dalle raccolte differenziate e che non possono essere recuperati come materia ma non sono rifiuti, perché possono essere impiegati come combustibile solido secondario. L’economia circolare non è una scorciatoia ideologica per risolvere il problema dei rifiuti senza impianti. <p> <p><p> <p>Siamo preoccupati per come questi argomenti verranno trattati perché ci sono dei primi atti del nuovo Governo che consideriamo allarmanti. Ad esempio, il Consiglio dei ministri ha bocciato il progetto di un impianto di recupero di energia e materia a San Filippo del Mela, in Sicilia. Tutti i partiti e le istituzioni d’accordo considerano uno scandalo un progetto di impianto che avrebbe potuto cominciare a risolvere quello che secondo noi è lo scandalo vero e cioè una regione, la Sicilia, che manda il 90% dei rifiuti in discarica o all’estero. <p> <p><p> <p>* Presidente Amici della Terra Italia<p> <p> <p> <p> <p> <p><p> <p> <p><p> <p>", "time": "2018-10-12T18:32:34+01:00", "type": "scienza"}
{"title": "Da Prato Rifò, il nuovo cashmere eco-sostenibile ", "url": "https://www.lastampa.it/2018/12/24/scienza/da-prato-rif-il-nuovo-cashmere-ecosostenibile-pVvA05uj7VGX9KpwM4q8DI/pagina.html", "review": "", "content": "<p> <p>Buone notizie da Prato: una startup locale ha lanciato collezione autunno-inverno di capi di maglieria e accessori realizzati interamente con fibre tessili recuperate da indumenti raccolti tra Italia, Europa e Stati Uniti. Un ulteriore progresso “green” per la capitale del tessile italiano, dopo l’adesione di molte aziende della zona al protocollo Detox di Greenpeace. <p> <p> <p> <p>La startup si chiama Rifò e punta a produrre capi in cashmere e lana riducendo del 90% l’ uso di acqua, del 77% quello dell ’ energia, del 90% i prodotti chimici, del 95% le emissioni di CO2 e del 100% l’ uso di coloranti. Il tutto grazie a un sapiente mix di creatività e innovazione tecnologica. <p> <p> <p> <p><p><p><p><p><p> <p>Fondata nel dicembre 2017 da Niccolò Cipriani e Clarissa Cecchi, grazie a un finanziamento iniziale con il crowdfunding, Rifò Sustainable Wear Project vuol mettere insieme tradizione e la tecnologia, trasformando scampoli di tessuto e vecchi abiti in nuovi indumenti che conservano le stesse qualità dei prodotti originali. Tutti i nuovi capi oltre ad essere “Made in Italy” e realizzati integralmente nel distretto tessile di Prato, sono prodotti con il metodo artigianale a  “calata”, una speciale tipologia di produzione che garantisce risultati di pregio e minimo scarto di materiale, poiché permette di cucire i capi senza alcun genere di taglio.<p> <p> <p> <p><p><p><p><p><p> <p>«Rifò nasce da una mia esperienza personale in Vietnam, dove ho lavorato per l'Agenzia Italiana della Cooperazione allo Sviluppo – racconta Niccolò Cipriani, uno dei fondatori – Le strade di Hanoi sono piene di negozi dal nome “Made in Vietnam” che vendono tutti capi di abbigliamento prodotti in Vietnam, esportati in Occidente, non venduti in Europa e rispediti in Vietnam per non abbassare i prezzi del mercato occidentale. Se invenduti, questi indumenti vengono direttamente gettati in discarica o in un inceneritore».<p> <p> <p> <p><p><p><p><p><p> <p>Rifò, continua Cipriani, è nata da questa osservazione su come funziona l’industria della moda, con l’obiettivo di proporre un altro modello, etico e sostenibile.<p> <p> <p> <p>La startup crea i suoi capi sia grazie alle rimanenze delle lavorazioni del cotone che attraversoil recupero di vecchi indumenti da cui provengono le fibre di lana e cashmere. Dopodiché, spiegano quelli di Rifò, i prodotti vengono confezionati dalle mani degli artigiani pratesi. <p> <p> <p> <p>Così nascono i cappelli, i guanti, le sciarpe, i poncho e le coperte: una serie di prodotti di alta qualità dai nomi evocativi, ispirati ai più grandi protagonisti del cinema nazionale. I prodotti di Rifò sono disponibili online sul sito  www.rifo-lab.com e nei negozi selezionati.<p> <p><p> <p><p><p><p><p><p> <p><p> <p> <p> <p> <p> <p><p> <p> <p><p> <p>", "time": "2018-12-24T05:00:00+01:00", "type": "scienza"}
{"title": "Il Sistema Italia di gestione dei rifiuti è sull'orlo del collasso ", "url": "https://www.lastampa.it/2018/10/24/scienza/il-sistema-italia-di-gestione-dei-rifiuti-sullorlo-del-collasso-wiSnWJvc1iWMXaWrjyrEyL/pagina.html", "review": "", "content": "<p> <p>Gli impianti per la gestione dei rifiuti in un Paese industriale moderno rappresentano un asset infrastrutturale di base per la competitività del sistema economico, per la qualità della vita dei cittadini e per le politiche ambientali ed energetiche. Non disporre di questo quadro infrastrutturale è un problema serio per un Paese. <p> <p><p> <p>La gestione integrata dei rifiuti si è consolidata oggi come una delle fonti costanti di approvvigionamento di materie (seconde) e di produzione di energia: prendere atto di tale contesto rende ancora più evidente la necessità di disporre di una moderna politica ambientale che si concretizzi nell’adozione di un’adeguata normativa di settore che ponga le basi per una seria politica di sviluppo industriale delle attività e delle aree critiche del comparto su basi certe e stabili, propedeutiche per la creazione di condizioni per gli investimenti, anche privati e dell’occupazione del settore. <p> <p><p> <p><p> <p>Per questo avrebbe senso una \"strategia nazionale\", analoga a quella energetica che definisca obiettivi di politica pubblica (regole, standard omogenei, obiettivi ambientali minimi) e uno spazio di mercato ben regolato, con eventuali incentivi per favorire il raggiungimento dei target europei. Oggi non esiste una Strategia di questo tipo e la situazione della gestione dei rifiuti presenta ancora molte criticità accanto ad elementi di eccellenza, peraltro poco conosciuti e valorizzati nel dibattito pubblico (siamo il distretto industriale del riciclaggio più importante in Europa insieme alla Germania). <p> <p><p> <p>La prima criticità riguarda la mancanza di impianti. La transizione verso l'economia circolare cambia la natura ed il tipo di impianti da realizzare, ma non c'è \"circular e green economy\" senza impianti di riciclaggio, recupero energetico e anche di discarica. Senza impianti il sistema va in crisi, con conseguenze su produttori e cittadini. <p> <p>In Italia manca una base impiantistica matura e solida. Mancano impianti di riciclaggio per la frazione organica e umida (digestori anaerobici, compostaggio, bioraffinerie), mancano impianti per la gestione dei fanghi di depurazione civili. Mancano impianti per il recupero energetico dei rifiuti combustibili sia urbani che speciali originati a valle della raccolta differenziata o dalla stessa raccolta indifferenziata (infatti li esportiamo). Mancano le discariche, specie per rifiuti pericolosi (infatti ne esportiamo). In Italia esistono solo 96 discariche per rifiuti non pericolosi e 5 discariche per rifiuti pericolosi, che svolgono attività conto terzi, se si escludono le discariche per inerti (oltre100). Esportiamo circa 3,1 milioni di tonnellate di rifiuti speciali, di cui un milione di rifiuti pericolosi, con un costo di sistema per l’economia italiana che può essere stimato fra 600 milioni e 1 miliardo all’anno. Le discariche per rifiuti contenenti amianto sono solo 17 (per non pericolosi) e 4 (per rifiuti pericolosi), e smaltiscono 227.000 tonnellate all’anno, contro un fabbisogno di 32 milioni di tonnellate (dato stimato dal CNR). <p> <p><p> <p>In questi mesi il sistema Italia è sempre più fermo, con stoccaggi pieni e difficoltà ad assorbire una domanda crescente (c'è la ripresa, si producono più rifiuti, + 6,5 % dal 2013 al 2015, probabilmente più 10% al 2018). Il sistema ha crescenti difficoltà ad assorbire shock esogeni (speriamo transitori), come lo stop alle importazioni di rottami e macero da parte della Cina, e l'aumento dei prezzi di accesso agli impianti del Nord Europa. Mancano discariche ed impianti per tutto l'amianto che dovremo togliere da tetti, scuole e industrie, mancano impianti da usare per l'enorme piano di bonifiche di siti inquinati che dovremo prima o poi affrontare. Mancano impianti per gestire l’aumento importante di frazione organica che dovremmo riciclare entro il 2035 secondo la nuova Direttiva Europea: dagli attuali 6,5 milioni di tonnellate ad circa 10. <p> <p><p> <p>Il sistema Italia di gestione dei rifiuti è sull'orlo del collasso, come la crisi dei fanghi di depurazione ci sta segnalando proprio in queste settimane. Come ci segnalano i casi di Roma e di Palermo. <p> <p>La carenza o mancanza cronica di impianti invece favorisce le attività illegali e gli smaltimenti abusivi, e genera meccanismi di intermediazione opachi e spesso inefficienti, con un aumento dei costi sui produttori dei rifiuti e sull'economia reale spesso ingiustificati. <p> <p>Una base impiantistica solida è un tassello di un economia che funziona, che attrae investimenti, che promuove la concorrenza fra operatori trasparenti, che genera innovazione.<p> <p><p> <p>Perché non siamo riusciti a dotarci di impianti adeguati in questi decenni? Per molti motivi. <p> <p>Prima di tutto per un quadro normativo complicato, frammentato, poco chiaro. Se un imprenditore (pubblico o privato) vuole realizzare un impianto, entra in un labirinto procedurale che non ha pari in Europa. Si sommano incertezze sull’esito della procedura legate ai vincoli di pianificazione, alle interferenze politiche ed elettorali, alla complessità delle procedure. Investire denaro in questo settore in Italia (allocandolo in questo settore invece che in altri) è un rischio che molti operatori economici non vogliono correre (molti player internazionali si sono affacciati in Italia per procedere poi ad una rapida ritirata). <p> <p><p> <p>Secondo per la sindrome Nimby, Nimto, Banana e tutti gli acronimi che col tempo ancora vorranno aggiungersi e che in Italia ha acquisito negli anni un segno parossistico, patologico, che non ha riscontri in altri Paesi Europei. Ogni tipo di impianto (anche una semplice isola ecologica) incontra il dissenso di parti della popolazione. A questa quota di popolazione che si oppone, anche quando espressione di una rappresentanza non significativa della popolazione, spesso i decisori politici, o i mediatori politici, attribuiscono una importanza spropositata, generando quella “debolezza della politica”, che è il vero ostacolo alla realizzazione di opere, infrastrutture, impianti. <p> <p><p> <p>Terzo, è giusto anche assumersi delle responsabilità, il sistema di imprese italiane sconta ancora una elevata frammentazione e difficoltà ad assumersi rischi industriali importanti. <p> <p>Il recepimento della nuova direttiva europea sui rifiuti e del pacchetto “economia circolare” e l’avvio del sistema di regolazione di Arera, può e deve rappresentare l’occasione per definire una strategia moderna ed efficiente e completare la dotazione impiantistica nel nostro Paese.<p> <p><p> <p>* Presidente FISE Assoambiente (Associazione Imprese Servizi Ambientali)<p> <p><p> <p><p> <p> <p> <p> <p> <p><p> <p> <p><p> <p>", "time": "2018-10-24T06:20:00+01:00", "type": "scienza"}
{"title": "Parchi, comunità territorio e competenze, le aree protette alla sfida del futuro ", "url": "https://www.lastampa.it/2018/10/22/scienza/parchi-comunit-territorio-e-competenze-le-aree-protette-alla-sfida-del-futuro-4UZ7kt9MmVbBn7K3Ub4G2O/pagina.html", "review": "", "content": "<p> <p>I parchi e le aree protette italiane sono luoghi di grande bellezza, di natura, di paesaggi. Luoghi dove, insieme a flora e fauna da tutelare, ci sono comunità operose, territori ricchi di tradizione ed aperti alle innovazioni e alle sfide del futuro.<p> <p><p> <p>I Parchi (e intendo anche le A.P.) hanno il compito di salvaguardare questi habitat e di trovare il giusto punto di equilibrio fra la conservazione e le necessità di sviluppo, che deve essere rigorosamente improntato alla sostenibilità ambientale.<p> <p><p> <p>Essi sono anche parte della Pubblica Amministrazione e devono essere in grado di compiere la loro missione. Per questo motivo, nel corso del nono Congresso che Federparchi terrà a Roma il 24 e 25 del mese, avanzeremo delle proposte concrete a governo e Parlamento.<p> <p><p> <p>I Parchi hanno bisogno di personale qualificato: biologi, zoologi, veterinari, geologi, forestali, agronomi. Figure professionali “green” indispensabili a svolgere la funzione di tutela della biodiversità che viene loro richiesta. Le risorse economiche ci sono, i Parchi hanno la disponibilità finanziaria per assumere personale, ma la rigidità delle norme sui bilanci lo impedisce. Eppure sarebbe l’occasione per trattenere in Italia tanti giovani talenti.<p> <p><p> <p>Una cosa simile accade per i “Piani dei parchi”. Nascono come strumento di valorizzazione del territorio e delle comunità ma si incagliano in un percorso autorizzativo talmente contorto e ferragginoso che per la loro approvazione occorrono anni e anni. Basterebbe eliminare una serie di passaggi inutili e ripetitivi.<p> <p><p> <p>Sempre in tema di risorse, andrebbe dato ai Parchi la possibilità di utilizzare i beni demaniali presenti nel loro territorio, così come sarebbe una boccata di ossigeno poter allentare i vincoli nella gestione dei bilanci, improntandola ad una logica di budget come avviene nel resto d’Europa. Cosa che consentirebbe una maggiore efficacia anche nel merchandising e nelle attività di promozione.<p> <p><p> <p>Ogni anno abbiamo 27milioni di presenze turistiche, una filiera che conta 105mila posti di lavoro e un valore di 5,5 miliardi grazie a coloro, italiani e stranieri, che si recano nelle nostre aree protette per godere delle loro bellezze ed eccellenze. E’ un fenomeno positivo e in forte crescita che però va governato. La tragedia di Raganello deve fare da sprone affinchè ciò avvenga con la massima sicurezza possibile. Dare la possibilità ai parchi di gestire direttamente le visite in determinate aree attraverso “Guide Parco” opportunamente formate, aumenta la sicurezza dei visitatori, oltre alla salvaguardia ambientale. <p> <p><p> <p>Ho citato solo qualche esempio. Sono interventi semplici, piccole modifiche alla normativa che si possono fare con la prossima legge di bilancio, aventi tutti un attinenza con gli aspetti finanziari, a costo zero per lo stato ed anzi favorendo un aumento delle entrate. Queste nuove e semplici norme consentirebbero alle nostre Aree protette di prendere un nuovo slancio, liberandosi di alcuni eccessi burocratici . Una spinta per un’azione più incisiva per la conservazione e la valorizzazione di un patrimonio naturalistico che costituisce una risorsa unica al mondo al servizio dell’Italia.<p> <p><p> <p>* presidente Federparchi<p> <p><p> <p> <p> <p> <p> <p><p> <p> <p><p> <p>", "time": "2018-10-22T11:15:10+01:00", "type": "scienza"}
{"title": "Ligneah, la pelle non pelle fatta di legno", "url": "https://www.lastampa.it/2018/11/09/scienza/ligneah-la-pelle-non-pelle-fatta-di-legno-cEKLxb90NZ4xB4eaFSXzbJ/pagina.html", "review": "", "content": "<p> <p>Morbido come la pelle, flessibile come un tessuto. È cosí che i suoi creatori definiscono ligneah, innovativo materiale simile ad un’ecopelle a base di legno. Sembra strano utilizzare aggettivi come morbido e flessibile quando si parla di legno. Eppure è proprio questo l’effetto che i suoi creatori Marta e Marcello Antonelli, hanno ottenuto lavorando in maniera innovativa pannelli di legno rese sottilissime con presse a calorre e con microincisioni laser in grado di creare textures belle a vedersi e, soprattutto, super fashion.  <p><p><p><p><p><p><p><p><p><p>Borsa OOD Ligneah<p> Nell’ottica di creare un materiale ecologico e che fosse, dunque, rispettoso della natura, sono stati selezionati esclusivamente legni certificati o provenienti da foreste sostenibili e, come se non bastasse, per ogni prodotto venduto, l’azienda si impegna a piantare un nuovo albero nel Niger. Dalla betulla si ottiene un materiale dall’aspetto leggero e setoso, dal frassino, invece, nasce un tessuto ricco di sfumature decise, mentre il bolivar si caratterizza per la delicatezza, l’eleganza e la sobrietà, grazie alle venature poco evidenti. La differente applicazione delle tecniche di lavorazione ha, inoltre, consentito la realizzazione di decori e textures differenti come, ad esempio, quelle effetto coccodrillo ed effetto pitone la cui pelle è stata la prima fonte di ispirazione per la creatrice di questo rivoluzionario materiale che si adatta alla realizzazione di tantissimi prodotti differenti, soprattutto nel campo della moda.  <p><p><p><p><p><p><p><p><p>Accessori OOD Ligneah<p> Sin dalla sua creazione Ligneah è stato impiegato per la produzione di una linea di capi ed accessori che prendeva il nome dal materiale stesso. Dopo pochi anni la scelta di Marta Antonelli è stata quella di dare risalto al nuovo brand moda differenziando i due marchi e dando vita ad OOD, il cui nome è ispirato al termine “wood”, proprio per richiamare il legno. Scarpe e borse diventano, dunque, un accessorio ecologico realizzato senza sfruttare gli animali e impiegando tecniche produttive sostenibili che riducono drasticamente i consumi di acqua ed energia rispetto a quelli necessari per la lavorazione di altri materiali come la pelle.  <p> <p> <p> <p> <p> <p> <p> <p><p> <p> <p><p> <p>", "time": "2018-11-09T07:30:20+01:00", "type": "scienza"}
{"title": "Fame nel mondo, cresce il numero degli affamati", "url": "https://www.lastampa.it/2018/11/08/scienza/fame-nel-mondo-cresce-il-numero-degli-affamati-yBu4B6t8okNOU4irzq9mtJ/premium.html", "review": "", "content": "<p> <p>Il diritto umano più violato al mondo: il Diritto al cibo è un pilastro fondamentale del diritto umano alla vita ma, nonostante questo, come hanno denunciato alla FAO oltre 300 rappresentanti di 12 milioni di contadini, pescatori, comunità indigene presenti a Roma per la celebrazione del World food day, nel 2017 ancora 821 milioni di persone hanno sofferto la fame. I Governi delle Nazioni Unite, tra cui l’Italia, pur essendosi impegnati a raggiungere entro il 2030, tra gli Obiettivi di Svilup... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "08 novembre 2018", "type": "scienza"}
{"title": "Quando l’architettura genera energia (pulita)", "url": "https://www.lastampa.it/2018/11/14/scienza/quando-larchitettura-genera-energia-pulita-sPgIyTZAIGBGcjMbxdqLQM/pagina.html", "review": "", "content": "<p> <p>Da poco conclusa, l’edizione 2018 della Land Art Generator Initiative, ha acceso i riflettori sul tema dell’energia pulita e su come generarla arricchendo le città. Un evento biennale, che si è tenuto a Melbourne, e ha visto la partecipazione di creativi e tecnici di tutto il mondo. LAGI è oggi uno degli eventi dedicati alla sostenibilità più importanti al mondo. Un concorso di idee che unisce arte, architettura, design, ecologia e urbanistica.   LAGI 2018, idee green per la città Lo scopo dell’evento è quello di generare, proporre e ispirare progetti architettonici in grado di produrre energia pulita, e che abbiano un impatto estetico positivo sulle città. Sistemi sostenibili, che abbelliscano il paesaggio urbano, e che offrano soluzioni alle generazioni presenti e future per vivere a impatto zero. Tra i tantissimi progetti inviati, ne sono stati selezionati 25. Il vincitore è stato Light Up, progetto di Martin Heide, Dean Boothroyd, Emily Von Moger, David Allouf, Takasumi Inoue, Liam Oxlade, Michael Strack, Richard Le (NH Architecture). E ancora Mike Rainbow, Jan Talacko (Ark Resources); John Bahoric (John Bahoric Design); Bryan Chung, Chea Yuen Yeow Chong, Anna Lee, Amelie Noren (studentessa al RMIT Architecture).   Light Up è una struttura che ricorda un tappeto volante, una passerella, un tendone di un circo. E’ luminoso, e si snoda lungo il litorale di St.Kilda. Si tratta di una struttura tensostatica, ricoperta di sottilissimi pannelli fotovoltaici flessibili e dotata di impianti eolici. Si compone di moduli, ognuno dei quali posizionato per creare giochi di luce e riflessi, e copre per decine di metri il boulevard sottostante. La struttura può da sola fornire energia ad almeno 900 case. Il secondo classificato è invece Night &amp; Day, una sorta di ponte attorcigliato che collega l’oceano con la terraferma che produce energia sfruttando l’energia delle correnti e quella solare. Potete scoprire tutti i dettagli dei progetti di LAGI 2018 sul sito ufficiale.  <p><p> <p> <p> <p> <p> <p> <p> <p><p> <p> <p><p> <p>", "time": "2018-11-14T07:00:43+01:00", "type": "scienza"}
{"title": "Cittadini attivi contro inondazioni, incendi ed eventi naturali estremi grazie a un’applicazione ", "url": "https://www.lastampa.it/2018/11/15/scienza/cittadini-attivi-contro-inondazioni-incendi-ed-eventi-naturali-estremi-grazie-a-unapplicazione-7VW5eJqCt2m2vczbOQp1XN/pagina.html", "review": "", "content": "<p> <p> Calamità naturali come incendi e inondazioni causano migliaia di morti ed ingenti danni economici in tutto il mondo. Solo nel 2017 tali eventi, hanno causato la morte di oltre 9 mila persone in tutto il mondo, colpito 96 milioni di civili e causato 270 miliardi di euro di perdite. Il 2017 si è purtroppo attestato come uno degli anni più costosi mai registrato per le catastrofi naturali.<p> <p><p> <p>Inoltre, con l’aumento globale delle temperature, gli eventi metereologici estremi e le loro gravi conseguenze sono diventati sempre più frequenti ed intensi.<p> <p><p> <p>In questo contesto è nata l’idea di I-REACT, un progetto di innovazione tecnologica finanziato dalla Commissione Europea e coordinato dal nostro centro di ricerca (i.e. Istituto Superiore Mario Boella). L’obiettivo ambizioso è quello di aiutare la società a migliorare la propria resilienza  alle catastrofi naturali, attraverso l’uso di tecnologie digitali e dando un ruolo attivo ai cittadini nel processo di prevenzione e gestione delle emergenze. Per questo motivo sabato 13 ottobre 2018, in occasione della Giornata Internazionale per la Riduzione dei Rischi dei disastri naturali, è stata lanciata l’applicazione gratuita per smartphone di I-REACT.<p> <p><p> <p>L’applicazione di I-REACT, subito disponibile su Google Play e presto anche su Apple Store, consente agli utenti di mandare “report” in tempo reale tramite il proprio smartphone condividendo foto geolocalizzate insieme a informazioni sui fenomeni osservati. <p> <p><p> <p>Per evitare la propagazione di contenuti “fake” è stato studiato un processo che prevede una prima fase di verifica, assegnata agli utenti che possono promuovere o meno i “report” altrui ed una validazione finale degli organi preposti alla gestione delle emergenze, fatta sui contenuti ritenuti attendibili dalla comunità. Lo stesso approccio viene applicato ai dati di Twitter: l'applicazione filtra i tweet rilevanti in tempo reale, per offrire agli utenti solo contenuti relativi alle situazioni di emergenza che si verificano intorno a loro e ne rende possibile la verifica e la convalida finale. Per alimentare la proattività questo meccanismo è affiancato da un sistema di gamification, finalizzato al coinvolgimento degli utenti che possono ottenere punteggi per le azioni svolte, migliorando la propria affidabilità man mano che si utilizza l’applicazione stessa. Questo consente inoltre di sbloccare contenuti informativi sempre più dettagliati, come mappe di rischio relative ad alluvioni, incendi ed eventi meteorologici estremi. <p> <p><p> <p>L’app di I-REACT non è stata pensata solo per la fase di emergenza, ma anche per la fase di prevenzione: è infatti fondamentale che le comunità siano ben informate sui rischi e su come affrontarli al meglio. Per migliorare la conoscenza dei cittadini e la loro capacità di far fronte a future emergenze, l’applicazione fornisce una serie di suggerimenti e quiz utili per conoscere ed affrontare meglio alluvioni, incendi ed altri eventi atmosferici estremi.  <p> <p><p> <p>I dati generati dalla comunità attraverso l’app e i social media sono solo uno dei canali informativi che la piattaforma BigData alla base di I-REACT permette di gestire in tempo reale. Il sistema di supporto alle decisioni ed i relativi modelli di Intelligenza Artificiale, si basano infatti sull’aggregazione di dati metereologici, dati di climate-change, osservazioni satellitari e ad una serie di ulteriori tecnologie innovative quali bracciali indossabili, droni ed occhiali intelligenti.<p> <p><p> <p>* Responsabile dell’Area di ricerca Mobile Solutions dell’Istituto Superiore Mario Boella <p> <p> <p> <p> <p> <p><p> <p> <p><p> <p>", "time": "2018-11-15T07:00:00+01:00", "type": "scienza"}
{"title": "Mali di stagione, sconfiggerli con i rimedi naturali", "url": "https://www.lastampa.it/2018/11/16/scienza/mali-di-stagione-sconfiggerli-con-i-rimedi-naturali-SgzmcTbDA4mA9zjKCRpyQP/pagina.html", "review": "", "content": "<p> <p>Il freddo è arrivato, e anche quest’anno si è portato dietro una carrellata di fastidiosi disturbi e malanni che talvolta fanno una gran fatica ad andare via. Tosse, raffreddore, testa ovattata e mal di gola rendono le giornate più spiacevoli, costringendo all’assunzione di rimedi più o meno efficaci per sconfiggerli una volta per tutte. Eppure debellare i mali di stagione può rivelarsi molto più semplice di quanto si possa pensare. C’è chi fa tappa fissa in farmacia e chi, invece, preferisce affidarsi alla natura godendo degli effetti benefici di prodotti dalle mille virtù.  <p><p><p><p><p><p><p><p>   Quando il raffreddore e i mali di stagione si fanno persistenti bisogna correre ai ripari, ed uno dei rimedi naturali più efficaci è una bella bevanda a base di limone ed aglio, o limone e zenzero, arricchita, magari, con un poco di miele, particolarmente noto per i suoi effetti calmanti ed emollienti. Miele, limone e zenzero sono tra gli ingredienti più apprezzati per la preparazione di tisane, infusi e sciroppi dagli effetti decongestionanti. Se la congestione nasale dovesse rivelarsi particolarmente persistente, si può ricorrere, invece, ai suffumigi a base di oli essenziali dalle proprietà balsamiche, come quelli di tea tree oil ed eucalipto. Basterà aggiungerne alcune gocce in un contenitore pieno di acqua bollente, avvicinarvi il volto coprendo la testa con un asciugamano e respirare profondamente, proprio come si faceva un tempo. L’olio di eucalipto donerà sollievo anche se utilizzato per preparare, assieme ad olio di cocco o burro di karitè, un balsamo da spalmare sul petto.  <p><p><p><p><p><p><p><p>   Tra gli intramontabili rimedi della nonna, si rivelano sempre validi anche la classica borsa dell’acqua calda da posizionare, avvolta in un panno morbido, dietro la schiena o sopra il petto quando ci si distende, o dei corroboranti sali da bagno (sali di Epsom o sali inglesi) da aggiungere nella vasca assieme ad oli essenziali. Quando al raffreddore si dovesse, invece, aggiungere anche del mal di gola, si possono effettuare dei gargarismi con un infuso a base di salvia. In caso di tosse, infine, si potrà scoprire quanto può rivelarsi efficace della semplice cipolla dalle proprietà antibatteriche, antisettiche e mucolitiche con la quale preparare infusi e bevande benefiche.  <p><p> <p> <p> <p> <p> <p> <p> <p><p> <p> <p><p> <p>", "time": "2018-11-16T07:30:09+01:00", "type": "scienza"}
{"title": "Hexagon, la nuova frontiera per la prevenzione delle emergenze", "url": "https://www.lastampa.it/2018/11/13/scienza/hexagon-la-nuova-frontiera-per-la-prevenzione-delle-emergenze-Tl68PnE6C8Q4C1YDY9xhuJ/premium.html", "review": "", "content": "<p> <p>Dai parchi delle Bocche del Rodano in Provenza, che integrano i dati del meteo e modelli di simulazione per prevedere l’evolversi di possibili incendi, alla città di Virginia Beach che, con l’uragano Sandy in arrivo, si è dotata di una “suite software” in grado di riprodurre al centimetro gli impatti dell’ondata sulle 35 miglia di spiagge, fino alla Provincia Autonoma di Bolzano, che gestisce vigili del fuoco, ambulanze, soccorso alpino e acquatico attraverso un’unica sala di controllo, senza... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "13 novembre 2018", "type": "scienza"}
{"title": "Un mini ufficio mobile e di design", "url": "https://www.lastampa.it/2018/11/22/scienza/un-mini-ufficio-mobile-e-di-design-gKVP5bN5dXbHPeVGYsy8YI/pagina.html", "review": "", "content": "<p> <p>Il tema delle mini case ha preso piede in maniera consistente nell’architettura e nel design contemporaneo. Fioccano progetti di case piccolissime, spesso create da bus, roulotte, o dalla semplice inventiva. Che tuttavia al loro interno hanno tutto ciò che serve ad abitarle confortevolmente. In questo filone si stanno inserendo anche progetti dedicati agli spazi di lavoro: il mini ufficio è la nuova frontiera del creativo, del free-lance, del lavoratore da remoto. Perché con poche risorse si può avere uno studio, un ufficio, un piccolo atelier iper-funzionale.   In questo contesto si inserisce il progetto Lighthouse, progettato e realizzato dagli architetti Kagan Taylor e Justin Rice di Knowhow Shop. Si tratta di un mini ufficio disegnato per sfidare il concetto di spazio. Infatti, se da fuori Lighthouse sembra poco più grande di un armadio, all’interno si rivela sorprendentemente spazioso. Addirittura, permette di avere più postazioni di lavoro, grazie alle lunghe scrivanie da parete. Per ora è situato a Los Angeles, nel quartiere di Highland Park, nel cortile esterno dello studio dei due creativi. Ma potenzialmente può essere collocato ovunque, anche grazie alla facile installazione. Il nome ‘Lighthouse’ evoca infatti la leggerezza del mini ufficio, che è privo di fondamenta ma poggia su ruote (simili a quelle dei cassonetti). E’ perciò facilmente trasportabile da un punto ad un altro.   Internamente la superficie calpestabile è di circa 14 metri quadrati, una stanza più che confortevole insomma. Con il valore aggiunto di un lucernario sul soffitto e una grande finestra che la rendono luminosa. Inoltre, non si tratta di un parallelepipedo regolare, e le varie inclinazioni delle pareti creano un effetto ottico per il quale il mini ufficio sembra decisamente più grande di quello che è.  <p><p> <p> <p> <p> <p> <p> <p> <p><p> <p> <p><p> <p>", "time": "2018-11-22T07:00:19+01:00", "type": "scienza"}
{"title": "Da oggi l’acqua potabile si ricava (anche) dall’aria ", "url": "https://www.lastampa.it/2018/11/20/scienza/da-oggi-lacqua-potabile-si-ricava-anche-dallaria-lAphiUnKmm2Q3XQ2EIb2ON/pagina.html", "review": "", "content": "<p> <p>A volte con un’unica soluzione si risolvono più problemi. È il caso di Skywell, il primo generatore d’acqua dall’aria, che oltre a recuperare la risorsa idrica dall’umidità, pone un freno all’acquisto delle bottiglie di plastica monouso e alle tonnellate di anidride carbonica prodotta dai camion usati per trasportare l’acqua imbottigliata.  <p> <p>  <p> <p>L’invenzione è distribuita da Sharp, gruppo specializzato nella produzione di prodotti innovativi in molteplici ambiti, che ha lanciato questa tecnologia in grado di funzionare con una tradizionale presa per l’energia elettrica.<p> <p> <p> <p>Skywell è un macchinario in acciaio che prende l’aria dall’ambiente circostante, la filtra e la fa raffreddare generando così condensa, cioè acqua. È dotato di un sistema di filtrazione e purificazione che rimuove polvere, batteri e altre impurità, garantendo la potabilità e il controllo continuo sulla qualità.<p> <p><p> <p>Il primo passaggio è in un filtro a carboni attivi che determina il sapore e il gusto dell’acqua, il secondo elimina e uccide i residui batterici, il terzo è costituito da una membrana che trattiene eventuali impurità rimaste, poi c’è il filtro di mineralizzazione e in ultimo uno speciale sensore in grado di bloccare l’erogazione se riscontra anomalie qualitative. I filtri hanno una durata di 6-9 mesi e quando arrivano a fine vita vengono sostituiti dai tecnici dell’azienda, che di routine effettuano un controllo trimestrale. <p> <p> <p> <p><p><p><p><p><p> <p>“Questo macchinario è un’alternativa ecologica ai distributori e alle bottiglie di plastica, considerando che taglia i costi ambientali ed economici collegati alla produzione delle bottiglie in Pet e dei boccioni in policarbonato, cui si aggiungono quelli del trasporto su gomma della risorsa idrica confezionata: con Skywell si minimizza l’impatto ambientale perché l’acqua di auto produce”, osserva Carlo Alberto Tenchini, direttore marketing e comunicazione di Sharp Electronics Italia.<p> <p> <p> <p>Basti pensare che un ufficio di cento persone, che utilizza un tradizionale distributore d’acqua fresca, è potenzialmente responsabile del trasporto di circa 26 tonnellate di acqua all’anno e un autotreno per ogni carico trasportato immette nell’ambiente 1.300 kg di anidride carbonica ogni 1000 km percorsi.<p> <p> <p> <p><p><p><p><p><p> <p>Ogni singola bottiglia di plastica, anche se prodotta in pet 100% riciclabile, impatta sull’ambiente per via della sua produzione, movimentazione e smaltimento, cui va aggiunto il costo della frazione non riciclata perché non differenziata, ma dispersa nell’ambiente. Infatti, il 95% dei rifiuti del Mar Mediterraneo è composto da plastica - stando ai recenti dati del Wwf - e la maggior parte sono costituiti da bottiglie usa e getta. In più all’acqua imbottigliata si lega l’annosa questione della migrazione di alcune sostanze dalla plastica al contenuto delle bottiglie in caso di conservazione ad alte temperature.<p> <p> <p> <p>Skywell non ha limitazioni di installazione: le dimensioni sono quelle di un dispenser da ufficio, non serve un impianto idraulico o dell’acqua di rete, quindi è utilizzabile in qualunque ambiente ci sia una presa elettrica e può produrre fino a 18 litri di acqua al giorno, sia fredda, sia calda (è disponibile con temperatura da 2 a 90 °C), il tutto con bassi costi elettrici pari a quelli del consumo del funzionamento di un frigorifero.<p> <p> <p> <p><p><p><p><p><p> <p>Il macchinario, tra l’altro, è dotato di connettività wifi/ 4Gi e il touchscreen interattivo permette di creare un profilo personale, impostare gli obiettivi giornalieri di consumo e monitorare i progressi a breve e lungo periodo, incentivando a rimanere idratati. Il costo? Secondo i calcoli effettuati dall’azienda un litro d’acqua prodotto con Skywell costa circa 38 centesimi di euro, tutto compreso. <p> <p> <p> <p> <p> <p> <p> <p><p> <p> <p><p> <p>", "time": "2018-11-20T06:00:00+01:00", "type": "scienza"}
{"title": "Campagna Detox, 7 anni di progressi registrati da Greenpeace", "url": "https://www.lastampa.it/2018/11/23/scienza/campagna-detox-anni-di-progressi-registrati-da-greenpeace-wAg7QgMXyTWQcQZvHZfbwO/pagina.html", "review": "", "content": "<p> <p>Sono passati sette anni da quando Greenpeacee promosse la coraggiosa e pioneristica campagna Detox. Per la prima volta la moda è stata chiamata ad assumere comportamenti più virtuosi che limitassero al minimo l’utilizzo di sostanze chimiche dannose. La campagna, infatti, si rivolgeva alle case di moda e le inviatava ad impegnarsi,entro il 2020, ad eliminare dal processo produttivo le sostanze nocive, a sospendere immediatamente l’utilizzo di perfluorurati e alchifenoli (bioaccumulabili, persistenti e tossci per gli organismi acquatici) e a garantire una filiera più trasparente che prevedesse l’individuazione e l’indicazione della scadenza entro cui provvedere all’eleminazione delle sostanze dannose e la pubblicazione dei dati riguardanti tale eliminazione. Quest’anno, al settimo anno dal lancio della campagna, Greepeace, con il rapporto Destination Zero: seven years of Detoxing the clothing industry, ha fatto il punto della situazione, verificando le azioni intraprese dai marchi coinvolti per rispettare l’impengno preso e fissando le nuove strategie per il perseguimento degli obbiettivi fissati.  <p><p><p><p><p><p><p><p>   L’adesione da parte dei brand nel 2011 fu già sorprendente. Ben 80 marchi si dichiararano pronti ad assumere comportamenti più virtuosi e rispettosi dell’ambiente e delle salute. Ad abbracciare il progetto furono prevalentemente marchi del fast fashion e dello sportswear. Minore entusiasmo venne riscontrato nella sfera della moda luxury che fece registrare le sole adesioni di Burberry e Valentino alla campagna Detox. Altrettano sorprendente è stato, oggi, riscontrare come i brand che avevano accettato la sfida sette anni fa abbiano mostrato considerevoli progressi nella loro condotta ecologica, sia in merito all’eliminazione delle sostanze nocive dalla filiera produttiva sia in termini di trasparenza.  <p><p><p><p><p><p><p><p>   I marchi che avevano aderito, tra i quali spiccano noti brand come Nike, Adidas, Puma, Levi’s, Benetton, Zara, H&amp;M, G-Star, M&amp;S, Primark, Lidl e Tesco, hanno fatto passi da gigante raggiungendo obbiettivi estremamente significativi come la completa eliminazione dei perfluorurati (fino ad allora adoperati dal 72% delle aziende aderenti nei trattamenti idrorepellenti ed antimacchia) ed una più capillare tracciabilità delle filiere. Le aziende si sono, infatti, impegnate a pubblicare test sulle acque reflue e sulle emissioni di sostanze chimiche dannose anche da parte di fornitori e subfornitori garantendo una maggiore trasparenza in ogni fase della produzione. L’Italia si è rivelata particolarmente virtuosa nel dare la propria adesione alla campagna. Ben 60 dei brand che hanno accettato la sfida di Greenpeace sono, infatti, proprio italiani e, sulla scia della campagna Detox, nel nostro Paese è nato anche il Consorzio Italiano del Detox che si occupa della sostenibilità ambientale presso le imprese del settore della moda.  <p><p> <p> <p> <p> <p> <p> <p> <p><p> <p> <p><p> <p>", "time": "2018-11-23T09:23:09+01:00", "type": "scienza"}
{"title": "Il rilancio dei territori del Po a Urbanpromo a Milano ", "url": "https://www.lastampa.it/2018/11/28/scienza/il-rilancio-dei-territori-del-po-a-urbanpromo-a-milano-hwrLyNgATHHp0M0PBbXzeP/pagina.html", "review": "", "content": "<p> <p>Come integrare le politiche e la gestione del territorio che fa riferimento al maggiore fiume italiano, in modo da costituire un sistema che sappia valorizzarlo e tutelarlo nel modo più efficace, a tutti i livelli, da quello ambientale a quello culturale, passando naturalmente per lo sviluppo economico? Il 20 novembre scorso alla Triennale di Milano, nel corso della manifestazione “Urbanpromo Progetti per il Paese” organizzata dall’Istituto Nazionale di Urbanistica e da Urbit, il percorso che punta a rispondere a questa domanda è arrivato a uno snodo decisivo. <p> <p><p> <p>La Valle del Po, oltre a essere il corridoio blu più lungo d’Italia, è una delle aree europee con la più alta concentrazione di popolazione e di attività, e che genera la metà del PIL italiano; il suo cuore è il Po, che lungo il suo percorso racchiude uno scenario colmo di ricchezze uniche e sconosciute. Il problema è che di fatto non esiste un coordinamento per le politiche di valorizzazione, tutela, promozione e sviluppo: nel territorio del Po si contano otto parchi regionali e cinquanta aree protette di varia natura. L’intera asta del fiume è inoltre gestita oltre che dalle quattro Regioni citate da due istituzioni dedicate: l’Autorità di bacino Distrettuale del Po e l’Agenzia interregionale per il fiume Po (AIPo). <p> <p><p> <p>Il fiume, a causa di questa dispersione di competenze e responsabilità, vive una realtà frammentata e disomogenea che vede accanto a tratti ambientalmente gestiti e culturalmente promossi altri ove il fiume è solo un grande vuoto nel quale hanno luogo attività proprie e improprie, al di fuori di un’effettiva visione d’insieme.<p> <p><p> <p>Proprio da questa constatazione nel maggio dello scorso anno è nato il Manifesto per il Po: un documento sottoscritto tra gli altri da alcune della maggiori associazioni ambientali del nostro Paese (tra queste c’è l’Istituto Nazionale di Urbanistica, Italia Nostra, il Touring Club, la Società Italiana Ecologia del Paesaggio, il Wwf) che hanno costituito una Rete che chiede un approccio, una “governance” integrata. Il Manifesto in questo anno e mezzo ha preso piede e ottenuto consensi, sono state organizzate iniziative sul territorio e si è arrivati a siglare un apposito protocollo con l’Autorità di Bacino distrettuale del Po, che sovrintende il bacino del fiume: il riconoscimento delle istanze da parte delle istituzioni e l’impegno a promuoverle e renderle azioni concrete. <p> <p><p> <p>Il 20 novembre nel corso della manifestazione Urbanpromo Progetti per il Paese alla Triennale di Milano, un convegno ha segnato un importante passo del percorso del Manifesto. Luca Imberti dell’Istituto Nazionale di Urbanistica, uno dei portavoce dell’iniziativa, racconta che a Milano si è arrivati a porre le basi per una “convergenza delle organizzazioni, delle istituzioni, in generale degli attori che operano nel territorio del Po, per contribuire a un processo più efficace di tutela e sviluppo. Serve che questi soggetti si allineino su obiettivi comuni, occorre un sistema di concertazione e coordinamento che gestisca le risorse e ne individui di nuove. Serve poi un sistema informativo multilivello a cui tutti potrebbero accedere per organizzare iniziative e indirizzare risorse su obiettivi di sistema”. Meuccio Berselli, segretario generale dell’Autorità di Bacino distrettuale del Po parla di “interesse nel rendere l’habitat del Po realmente fruibile. Occorre cominciare a ottenere risultati da subito, e a partire dai diversi portatori di interesse dobbiamo individuare a chi spettano le responsabilità, e quali sono i tempi e le scadenze. Ci sono tanti mondi a cui dare risposte e per cui progettare miglioramenti: penso alle scuole, al turismo, al pianeta slow, oltre naturalmente alle popolazioni”.<p> <p><p> <p>Claudia Sorlini, vicepresidente del Touring Club, immagina come approdo la messa a sistema “di ricchezze che esistono nei diversi luoghi del Po. Si potrebbero costruire ad esempio reti di musei e percorsi turistici”. Gioia Gibelli, presidente della Società Italiana di Ecologia del Paesaggio e secondo portavoce del Manifesto, ragiona: “Questo Manifesto può capovolgere il ruolo del Po nel contesto italiano: la sfida è fare in modo che grazie alle azioni e al coordinamento quello del Po da territorio sfruttato diventi territorio modello. La maggior parte del territorio del Po fa parte delle aree interne, quindi di quella parte del Paese che soffre e ha difficoltà di sviluppo. La realtà è che non è mai partito uno scenario di sviluppo complessivo che abbia il Po come protagonista, lo si è sempre utilizzato per pezzettini, ognuno ha preso quello che ha potuto”. Dal 20 novembre è cominciato un riscatto, questo è l’obiettivo dei promotori del Manifesto per il Po. <p> <p> <p> <p>Il sito del Manifesto per il Po è https://www.manifestoperilpo.it/ <p> <p> <p> <p> <p> <p><p> <p> <p><p> <p>", "time": "2018-11-28T19:49:46+01:00", "type": "scienza"}
{"title": "Armadio condiviso: moda ecologica antispreco", "url": "https://www.lastampa.it/2018/11/30/scienza/armadio-condiviso-moda-ecologica-antispreco-WcfyXaiwSxarigjCK5MaMI/pagina.html", "review": "", "content": "<p> <p>Vestire i più piccini è da sempre una delle voci di costo più onerose per ogni famiglia perchè i bimbi crescono in fretta, cambiando taglia velocemente e di frequente, sono sempre in movimento e si sporcano con facilità, necessitando, quindi, di numerosi cambi da alternare. Per questo, spesso, si tende a risparmiare sull’acquisto dei vestiti per bambini finendo, però, per scegliere prodotti che possono rivelarsi poco sani ed inquinanti perchè realizzati con materiali sintetici talvolta trattati chimicamente e lavorati con metodi ad elevato impatto ambientale. Il nostro pianeta ne risente e ne risentono i suoi abitanti. Non è un caso, dunque, che negli ultimi anni si stia assistendo a numerose campagne di sensibilizzazione nei confronti della salvaguardia dell’ambiente e della salute mediante l’adozione di uno stile di vita più virtuoso e la scelta di prodotti naturali ed ecologici anche quando si fa shopping. Sono numerose le iniziative dedicate all’acquisto e al riutilizzo di capi per l’infanzia ecologici e di qualità, molte delle quali basate sul concetto di armadio condiviso. Una delle più recenti e innovative è tutta italiana e si chiama YouKoala.  <p><p><p><p><p><p><p><p>   Questo servizio dedicato all’abbigliamento per i più piccoli può rivelarsi davvero un ottimo sistema per dare un contributo alla lotta agli sprechi e all’inquinamento ottenendo, peraltro, un vantaggio notevole per la composizione del guardaroba dei propri bambini. YouKoala consente, infatti, di vestire i propri figli attingendo proprio ad una sorta di armadio condiviso. Si tratta di un servizio in abbonamento che fornisce kit di capi di qualità realizzati in cotone organico certificato prodotti nel rispetto dell’ambiente e confezionati in scatole di cartone riciclato utilizzate per più spedizioni. Il kit per i neonati comprende body, tutine, cappellini e bavaglini che, quando saranno diventati troppo piccoli, verranno rimandati indietro e sostiuiti con un altro kit di abiti adatti alla nuova taglia del bambino. I capi restituiti verranno ispezionati, sterilizzati e lavati con detersivi biologici per poi essere consegnati ad un’altra famiglia.  <p><p><p><p><p><p><p><p>   Con l’armadio condiviso, dunque, si avrà la certezza di limitare al minimo gli sprechi garantendo il riutilizzo dei capi, di aiutare l’ambiente scegliendo prodotti ecologici e di vestire il proprio bambino con abiti di qualità delicati sulla pelle ed ipoallergenici. E per chi preferisse non far indossare al proprio bimbo dei capi usati, al momento della sottoscrizione del servizio è possibile selezionare un’opzione che consente di richiedere, con un supplemento, l’invio di soli abiti nuovi. Un sistema utile ed innovativo per salvaguardare la salute del pianeta e dei propri bambini.     <p><p> <p> <p> <p> <p> <p> <p> <p><p> <p> <p><p> <p>", "time": "2018-11-30T07:30:35+01:00", "type": "scienza"}
{"title": "Una toilette pubblica, ecologica, sostenibile", "url": "https://www.lastampa.it/2018/12/05/scienza/una-toilette-pubblica-ecologica-sostenibile-CJ9iTzofsrSN7r3AzNwO7K/pagina.html", "review": "", "content": "<p> <p>La mancanza di servizi igienici come le più comuni toilette (che in molti posti del mondo ‘semplici’ o ‘comuni’ non sono) è una delle cause principali della diffusione di malattie nei paesi in via di sviluppo. In occasione del World Toilet Day lo scorso 19 novembre SPARK ha presentato il nuovo progetto di una toilette ecologica e modulare. Si chiama The Big Arse Toilet, ed è il contribuito dello studio di architettura al più vasto progetto delle Nazioni Unite mirato a risolvere la situazione igienica in molti paesi del mondo.   Toilette ecologica e sostenibile Un progetto pensato per contribuire a limitare le deiezioni all’aperto negli slum e nelle località più remote dell’India, attraverso bioenergie, tecnologia e creatività (ma naturalmente The Big Arse Toilet può essere trasportato in qualsiasi luogo necessario). Nel 2013 le Nazioni Unite hanno stilato un programma per migliorare la situazione igienico-sanitaria di numerosi paesi, e tra gli obbiettivi c’è l’eliminazione delle deiezioni all’aperto entro il 2025. Le persone hanno bisogno di toilette: la risposta di SPARK è la creazione di bagni mobili, ma anche a risparmio energetico, per essere installati in luoghi dove le risorse scarseggiano.   The Big Arse Toilet è quindi una struttura in grado di convertire le deiezioni umane in biogas, e attraverso una unità CHP questi biogas diventano energia elettrica. Dunque le deiezioni passano dall’essere un pericolo per la sanità a una fonte di energia ecologica. Inoltre, sulla cima è installata una turbina eolica e sulle pareti dei pannelli fotovoltaici. L’acqua proviene dalla raccolta piovana, e viene immagazzinata in una cisterna interna. La struttura delle toilette è modulare, per essere installata facilmente ovunque, e realizzata con materiali naturali, come fibre di bambù e resine, che passano attraverso una stampante 3D. Il design delle toilette esternamente può cambiare e adattarsi ai materiali locali e all’aspetto paesaggistico. Per ora i prototipi hanno una forma che sembra organica, quasi un fiore, o una conchiglia.  <p><p> <p> <p> <p> <p> <p> <p> <p><p> <p> <p><p> <p>", "time": "2018-12-05T14:33:14+01:00", "type": "scienza"}
{"title": "Oxfam: “Così le multinazionali farmaceutiche aumentano i prezzi e sottraggono risorse al Fisco” ", "url": "https://www.lastampa.it/2018/12/07/scienza/oxfam-cos-le-multinazionali-farmaceutiche-aumentano-i-prezzi-e-sottraggono-risorse-al-fisco-WBFWi9QeIitWsxVKoflTfN/pagina.html", "review": "", "content": "<p> <p>Pfizer, Merck, Johnson&amp;Johnson, Abbott Laboratories. Nomi noti, che leggiamo tutti i giorni quando compriamo prodotti da banco come Neutrogena, Polase, Brufen o molti farmaci salvavita. Sono alcune tra le più importanti imprese del settore farmaceutico, con un volume di ricavi pari a 1.800 miliardi di dollari nel solo decennio 2006-2015; un ammontare di poco inferiore al PIL italiano del 2016. <p> <p> <p> <p>Siamo abituati a leggere quei marchi come una garanzia. Ma proprio quei nomi sono protagonisti del recente rapporto Prescription for poverty di Oxfam: un esame degli impatti diretti e indiretti delle attività delle multinazionali farmaceutiche sulle diseguaglianze economiche e di salute. <p> <p> <p> <p>I PROFITTI NEI PARADISI FISCALI <p> <p>Oxfam ha analizzato i bilanci consolidati depositati dalle società capogruppo negli Stati Uniti e ha esaminato i bilanci pubblici di 359 sussidiarie dei quattro gruppi in 19 Paesi, nel periodo 2013-2015: ne è venuto fuori un potenziale trasferimento di profitti da Paesi a fiscalità medio alta verso quelli con fisco agevolato. <p> <p> <p> <p>Per Elisa Bacciotti, direttrice delle campagne di Oxfam Italia, si tratta di una pianificazione fiscale aggressiva, nonostante verosimilmente non contraddica le prescrizioni di legge: «Pone seri interrogativi sul rispetto dello spirito delle normative fiscali e di quell’equità fiscale cui alcune delle compagnie esaminate dichiarano di ispirarsi nella propria mission e politica societaria». <p> <p> <p> <p>Dai dati raccolti infatti risulta che sia nelle economie avanzate (Australia, Danimarca, Francia, Germania, Italia etc.) che nei mercati emergenti e paesi in via di sviluppo (Cile, Colombia, Ecuador, India, Pakistan, Perù e Thailandia), i margini medi degli utili di Pfizer, Merck, Johnson&amp;Johnson e Abbott sono risultati estremamente bassi a lordo delle imposte: rispettivamente il 7% e il 5% nel triennio 2013-2015. Ossia un utile lordo di soli 7 e 5 centesimi per ogni dollaro fatturato. <p> <p> <p> <p>Ma su scala globale i quattro colossi hanno dichiarato alla SEC, la Consob statunitense, profitti annui che in alcuni casi raggiungevano il 30% dei ricavi. Le tracce di questi profitti “evanescenti” sono state trovate in quattro paradisi fiscali societari: Belgio, Irlanda, Paesi Bassi e Singapore. Paesi in cui Oxfam ha riscontrato margini medi di profitto prima delle imposte pari al 31%. <p> <p> <p> <p>Per l’organizzazione non governativa questo potenziale trasferimento degli utili verso giurisdizioni a fiscalità agevolata può aver comportato perdite fiscali complessive, nel solo triennio 2013-2015, pari a 3,7 miliardi di dollari all’anno per le economie avanzate. <p> <p><p> <p>Per l’Italia, in cui il margine di utili pre-imposte è risultato in media del 6%, questa sotto-contribuzione fiscale da parte dei 4 colossi potrebbe aver causato un ammanco annuo da 270 milioni di dollari.  <p> <p>  <p> <p>  <p> <p> <p> <p> <p><p> <p> <p><p> <p>", "time": "2018-12-07T05:00:00+01:00", "type": "scienza"}
{"title": "Green Magma, elisir naturale dalle mille virtù", "url": "https://www.lastampa.it/2018/12/07/scienza/green-magma-elisir-naturale-dalle-mille-virt-GbHzTLKoFIz0f5qUbTKTXP/pagina.html", "review": "", "content": "<p> <p>Nasce in Giappone più di 15 anni fa quello che, oggi, viene considerato uno dei più efficaci elisir naturali di bellezza e benessere. Si chiama Green Magma, noto anche come succo d’erba d’orzo, e, sebbene in Italia abbia cominciato a far parlare di sé soltanto da poco, già nel 2003 il Dipartimento di Nutrizione e Scienza dell’Alimentazione in Taiwan ne riconosceva le proprietà benefiche. Con un solo prodotto, infatti, è possibile stimolare il sistema immunitario, ridurre il livello di colesterolo “cattivo” nel sangue, e favorire i processi antiossidanti contrastando la formazione di radicali liberi. Gli effetti sembrano davvero portentosi eppure sono semplicemente il frutto delle proprietà possedute naturalmente dal succo d’erba d’orzo, definito da alcuni come un integratore alimentare e da altri come un alimento vero e proprio in considerazione dell’elevato apporto nutrizionale che lo contraddistingue.  <p><p><p><p><p><p><p><p><p><p>Green Magma o succo d’erba d’orzo<p> Il Green Magma è, infatti, un vero e proprio concentrato di sostanze benefiche, basti pensare che contiene il doppio del calcio rispetto al latte, 5 volte il ferro degli spinaci, sette volte la vitamina C presente nelle arance, il doppio del potassio contenuto nel grano e 30 volte il complesso di vitamina B contenuto nel latte. Contiene, inoltre, più di 70 enzimi, 19 aminoacidi, vitamina E e un mix di minerali preziosi come magnesio, fosforo e zinco in aggiunta al potassio. Il preparato, che contiene maltodestrina e polvere di riso integrale, è, inoltre, del tutto naturale, praticamente privo di controindicazioni ed ipocalorico (solo 20 calorie per porzione) ed essendo ricchissimo di nutrienti si rivela, dunque, adatto al consumo nell’ambito di diete ipocaloriche e regimi alimentari finalizzati al dimagrimento. La presenza di clorofilla nel preparato, inoltre, svolge un’azione antinfiammatoria, germicida e normalizzatrice della flora batterica. I fitonutrienti in esso contenuti, infine, lo rendono un’ottima fonte di energia, stimolando le cellule a produrre ATP senza interferire con il sonno come fanno i prodotti a base di caffeina.  <p><p><p><p><p><p><p><p><p>Succo d’erba d’orzo<p> Non meraviglia, dunque, che il Green Magma sia diventato un fedele compagno per tantissimi atleti e personaggi dello spettacolo. E non meraviglia che, in alcuni Paesi orientali, venga servito persino nei bar, nei chioschi in strada e nelle palestre. Le modalità di consumo, tra l’altro, sono davvero semplici e pratiche. Venduto sotto forma di tavolette o di polvere, viene prodotto con il metodo dello “spray drying”, una tecnica di essiccamento per atomizzazione che consente di trasformare liquidi ,come il succo ottenuto dalle foglie verdi d’orzo, in polveri senza perderne le proprietà nutrizionali. In questo modo si può disporre di un preparato secco che si conserva più a lungo e può essere portato con sé con estrema praticità. Sarà sufficiente sciogliere un cucchiaino di polvere in un bicchiere d’acqua per ricavarne i preziosi benefici. E’ sempre preferibile berlo entro dieci minuti dalla preparazione per prevenire l’ossidazione dei nutrienti in esso contenuti ed è sconsigliato scioglierlo in acqua, infusi e bevande calde perché a temperature superiori ai 40° gli enzimi perdono la loro bio-attività.  <p> <p> <p> <p> <p> <p> <p> <p><p> <p> <p><p> <p>", "time": "2018-12-07T07:30:17+01:00", "type": "scienza"}
{"title": "Infrastrutture, sì o no? Cosa svela la questione TAP ", "url": "https://www.lastampa.it/2018/10/25/scienza/infrastrutture-s-o-no-cosa-svela-la-questione-tap-q1X4OijlYZ0bQY6np0Ix5L/pagina.html", "review": "", "content": "<p> <p>La questione fondamentale connessa alle infrastrutture non è se costruire o no, ma cosa costruire e come. Le infrastrutture sono vitali sia per la nostra economia che per la sicurezza delle persone. E l’economia e la sicurezza di questo secolo dipenderanno in maniera sempre maggiore dalla capacità di gestire i cambiamenti climatici in atto e quelli futuri. <p> <p><p> <p>Questo è uno dei messaggi fondamentali che è emerso dal recente rapporto dell’ONU sugli impatti dei cambiamenti climatici. Ora sappiamo che abbiamo meno tempo di quanto pensassimo e che le azioni di oggi non saranno sufficienti per gestire la sfida in modo sicuro. Senza un cambio di rotta immediato e senza precedenti rischiamo di surriscaldare il pianeta fino a 3°C in più rispetto all’era pre-industriale, il doppio di quanto la comunità scientifica reputa sicuro. Di questo passo, la soglia di sicurezza di 1,5°C può essere raggiunta già nel 2030.<p> <p><p> <p>Per questo, ogni nuova infrastruttura non può più prescindere dalle emissioni che genererà e da standard di resilienza tali da resistere agli impatti dei cambiamenti climatici che già oggi si manifestano e che diventeranno sempre più violenti. Inoltre, gli investimenti in nuove infrastrutture saranno utili solo se ci sarà una domanda in grado di ripagare l'investimento.<p> <p><p> <p>Questi criteri devono essere utilizzati nelle valutazioni che precederanno la costruzione di nuove infrastrutture e l’investimento di ingente capitale politico ed economico. Tutto questo vale anche per il gasdotto TAP. Il rapporto dell’ONU, in sostanza, mostra che non c’è più spazio per nuovo gas fossile se vogliamo limitare l’incremento della temperatura a livelli più sicuri e gestibili possibili. La sua combustione, infatti, deve scendere a livello mondiale del 25% entro il 2030 e del 74% entro il 2050 rispetto al 2010. Se fino ad ora abbiamo considerato il gas come “combustibile ponte” per la transizione energetica, la comunità scientifica suggerisce che siamo arrivati alla fine di quel ponte. <p> <p><p> <p>Per quanto riguardo la domanda futura di gas, le prospettive sono in calo. La Strategia Energetica Nazionale, varata alla fine del 2017, stima un calo dei consumi di gas del 10% al 2030 e un calo ancora più deciso al 2050. Già oggi i consumi sono in calo strutturale – al livello dei primi anni 2000 – trainati in primis dal contributo dell’efficienza energetica e delle rinnovabili. La crisi economica ha giocato un ruolo importante ma, come mostrato da nuovi studi, la crisi ha avuto un effetto secondario rispetto all’efficienza energetica che, tra il 2005 e il 2017, ha generato risparmi per 3,5 miliardi di euro dall’importazioni di fonti fossili ed evitato l’emissione di 34,9 milioni di tonnellate di CO2.<p> <p><p> <p>La spesso invocata sicurezza energetica è un elemento fondamentale per la nostra economia ma deve essere gestita in modo diverso cioè da non compromettere la stabilità del clima. Analisi indipendenti mostrano che le infrastrutture esistenti a gas in Italia e in Europa (come gasdotti e rigassificatori) sono già sufficienti a garantire la sicurezza energetica del sistema. La diversificazione delle fonti, in particolare la riduzione della dipendenza dal gas russo, è un aspetto fondamentale della sicurezza energetica e della nostra politica estera, a patto però che ciò non crei nuova dipendenza da gas fossile e da regimi autoritari e corrotti. <p> <p><p> <p>Una diversificazione alternativa dei volumi del gas russo, più sicura e sostenibile, è possibile. Più che di nuovi gasdotti c’è bisogno di una decisa accelerazione dell’efficienza energetica, delle energie rinnovabili, della rete elettrica (nazionale e con i nostri vicini), dei sistemi di stoccaggio e dei sistemi intelligenti di gestione della domanda. Questi investimenti permetteranno di ridurre ulteriormente il bisogno delle importazioni di gas e le bollette dei consumatori, di creare nuovi posti di lavoro e una filiera industriale locale, riducendo l’inquinamento ambientale. Queste sono le infrastrutture di cui l’Italia avrebbe veramente bisogno.<p> <p><p> <p>Questo nuovo approccio al clima, l’energia e la politica estera dovrebbe diventare parte fondamentale del nuovo progetto politico che il Partito Democratico mira a costruire. Con un pizzico di quel coraggio e pragmatismo con cui i Verdi hanno vinto in Baviera. Riconoscere che un nuovo corso su questi temi è necessario rispetto alle decisioni del passato è fondamentale: solo così si potrà ristabilire la credibilità e offrire ai cittadini un modello economico e sociale nuovo, più sicuro, sostenibile, prospero ed equo.<p> <p><p> <p>* già esperto di questioni energetiche e ambientali per la Presidenza del Consiglio dei Ministri nel Governo Gentiloni, collabora con E3G e l’Istituto Affari Internazionali  <p> <p>   <p> <p>Twitter: @lucaberga <p> <p><p> <p> <p> <p> <p> <p><p> <p> <p><p> <p>", "time": "2018-10-25T10:08:06+01:00", "type": "scienza"}
{"title": "Climate change, eppure qualcosa si muove... tra i bambini (!) ", "url": "https://www.lastampa.it/2018/10/31/scienza/climate-change-eppure-qualcosa-si-muove-tra-i-bambini-o1Z2ZGFMkavHYtrlopoWzH/pagina.html", "review": "", "content": "<p> <p>Un gruppo di bambini tra i 5 e i 14 anni tenta di portare alla Corte Europea tutti i governi europei per obbligarli a ridurre le emissioni di gas serra. Sono bambini portoghesi della Lera, la regione devastata dallo spaventoso incendio del 2017 in cui sono morte 60 persone. Sono sostenuti dalla Glan – Global Legal Action Network, un’organizzazione no-profit che agisce a livello internazionale in difesa dei diritti umani.<p> <p> <p> <p>Dal Kenya alla Francia, da Samoa all’Italia 10 famiglie, di diversi paesi europei e non solo, stanno portando avanti un’azione legale contro le istituzioni europee per proteggere i loro diritti e per chiedere obiettivi al 2030 più ambiziosi. Sono famiglie colpite nelle loro attività economiche, nelle loro tradizioni, dalle conseguenze del cambiamento climatico. Non sono soli, c’è una rete di numerosissime associazioni ambientaliste di tutta Europa che li sta sostenendo e accompagnando. <p> <p> <p> <p>Negli Stati Uniti, 21 ragazzini, tra gli 11 e i 22 anni, hanno iniziato una battaglia legale contro l’amministrazione Trump.Chiedono che il governo si impegni nella battaglia contro il cambiamento climatico. La tesi dell’avvocato che li segue, Julia Olson, si basa sul fatto che le azioni e inazioni del governo sul riscaldamento globale violano fondamentali diritti costituzionali quali la libertà da una vita deprivata, la libertà e la proprietà. Come sottolinea John Schwartz, il giornalista che racconta questa storia sul New York Times: “E’ un caso che potrebbe diventare un test per capire se sussiste un diritto costituzionale a un clima stabile e sano”.<p> <p> <p> <p>In Olanda, 886 persone sostenute da un’associazione ambientalista hanno portato in causa il governo olandese perché non adotta misure stringenti per combattere il cambiamento climatico. Il 9 ottobre la Corte di giustizia olandese dell’Aia ha dato ragione, in secondo appello, agli 886 cittadini olandesi e ha obbligato il governo ad adottare misure più stringenti per combattere il cambiamento climatico ordinando di abbattere del 25% le emissioni climalteranti entro il 2020.<p> <p> <p> <p>Il successo ottenuto in Olanda diventerà un esempio per altri cittadini? Il movimento di People’s Climate Case si amplierà ad altri paesi, ad altre famiglie? I 21 ragazzini americani vinceranno la loro causa? Il clima diventerà un diritto costituzionale? Altri cittadini in giro per il mondo si muoveranno? Insomma, siamo di fronte al genio che finalmente è riuscito a uscire dalla bottiglia e si espande o si tratta di epifenomeni, episodi marginali? <p> <p> <p> <p>Ma gli epifenomeni sono spesso interessanti e intriganti perché consentono uno sguardo sulla realtà eccentrico, che non riduce la realtà, ma la espande. E allora questi episodi possono dire, per esempio, che la libertà di esercitare le proprie scelte attraverso un voto, può non essere sufficiente. Dice che ciò che ruota intorno al cambiamento climatico presenta aspetti non codificati e che dunque è necessario persino il ricorso alla magistratura oppure che quegli aspetti che sono codificati, sono disapplicati e dunque è di nuovo necessaria l’azione legale. In entrambi i casi, c’è un vuoto della politica. In realtà, la politica recentemente ha segnato qualche punto a proprio favore qua e là. In Irlanda. In luglio il Parlamento ha votato con il sostegno di tutti i partiti il Fossil fuelDivestment Bill che impegna il Paese, primo al mondo, sia a non investire più, ma anche a disinvestire il denaro pubblico daimprese che traggano profitto da prospezione, estrazione, raffinazione di combustibili fossili. Primo firmatario unparlamentare indipendente, Thomas Pringle, appoggiato nella redazione della bozza dalla GLAN, la stessa no-profit dei bambini portoghesi. Ma anche sostenuto da una ONG cattolica, la Trocaire, che ha preparato il terreno al voto con forti azioni di sensibilizzazione dell’opinione pubblica. In Germania in queste settimane stiamo assistendo a significative avanzate dei Verdi nelle elezioni dei Land, alcuni dei quali governano già da tempo<p> <p> <p> <p>Il cambiamento climatico è un problema globale, tutti ne siamo colpiti, ma ne saranno tanto più colpiti quelli che sono i ragazzini di oggi e che saranno adulti nel 2040, quando le previsioni degli scienziati di tutto il mondo sostengono che il mancato contenimento dell’aumento della temperatura a 1,5 °C produrrà effetti ancora più drammatici di quelli che vediamo oggi. Non che ci sia da augurarsi una lotta intergenerazionale, ma ci vorrebbe una battaglia dei bambini che effettivamente sono i veri portatori di quel diritto a un clima stabile e sano che deve ancora essere riconosciuto. Ci vorrebbe qualcuno che lo spiegasse loro, qualcuno che facesse proprio il loro diritto, che se ne assumesse la responsabilità e li invitasse a parlare, ad alzare la voce. Non come un cattivo maestro, ma come chi sa che il rischio di non combattere per questo diritto è di far subire loro deprivazioni importanti. <p> <p><p> <p>Inevitabilmente viene da immaginare a cosa potrebbe succedere se le ragazzine e i ragazzini di tutto il mondo potessero fare di un problema globale come il cambiamento climatico la loro battaglia.E forzare verso un cambio di paradigma del modello di sviluppo attuale.<p> <p><p> <p>E’ difficile immaginare che questo possa accadere in Italia, un paese che invecchia inesorabilmente, dove, per di più, la questione ambientale non è mai passata davvero dalla politica in maniera strutturale, né nei pensieri delle persone. Ma ci sono paesi dove i giovanissimi sono anche il 20% della popolazione. Cosa succederebbe se la lotta alla povertà, se la lotta per la libertà trovasse questo canale per essere combattuta? Se, per esempio,ascoltassero la voce di Greta.<p> <p><p> <p>Greta che sciopera dalla scuola il venerdì, venerdì con hashtag: #FridaysForFuture, si siede davanti al Parlamento svedese e pretende che il governo faccia qualcosa subito. Sul suo profilo Twitter si autodefinisce “Quindicenne Klimaradikal con Asperger”. Ad ascoltare il suo discorso a Helsinki c’erano però almeno diecimila persone. Quante persone ci saranno a Londra davanti al Parlamento per la Declaration of Rebellion? Sempre più persone la stanno seguendo, il clima è diventato un tema nelle case svedesi, ma non solo, il 30 novembre in Australia gli studenti faranno uno sciopero per il clima. Le parole di Greta, in effetti, sono radicali e potenti: “Le politiche necessarie per prevenire la catastrofe climatica oggi non ci sono. Abbiamo bisogno di cambiare sistema, come se fossimo in crisi, come se ci fosse una guerra in corso” oppure “We can’t save the world by playing by the rules”. Sembra una chiamata alle armi, ma non è molto diverso da quello che, con parole da scienziati e non di ragazzini, hanno dichiarato gli autori dell’IPCC Special Report di ottobre: “Limitare il riscaldamento globale a 1,5 °C potrebbe richiedere cambiamenti, rapidi, di vasta portata e senza precedenti in tutti gli aspetti della società”.<p> <p><p> <p>La mobilitazione dei bambini riuscirà a smuovere la politica degli adulti? Non c’è più molto tempo per rispondere affermativamente a questa che resta la domanda fondamentale <p> <p> <p> <p> * ambientalisti<p> <p> <p> <p> <p> <p><p> <p> <p><p> <p>", "time": "2018-10-31T10:30:00+01:00", "type": "scienza"}
{"title": "Il governo? Continua a puntare sulle fonti fossili ", "url": "https://www.lastampa.it/2018/11/01/scienza/il-governo-continua-a-puntare-sulle-fonti-fossili-ofXlvA2CUArDiOhdn2EPKN/pagina.html", "review": "", "content": "<p> <p>Le fonti fossili sono la principale causa del riscaldamento globale e dell’inquinamento. Continuare a puntare sugli idrocarburi in un periodo in cui i mutamenti climatici sono sempre più evidenti, anche nel nostro Paese, significa andare a sbattere dritti contro un muro. Del tutto illogico anche andare avanti a finanziare le fonti inquinanti con ricchi sussidi. Nel 2016, per dare un numero che renda la dimensione del fenomeno, i sussidi erogati dallo Stato alle grandi compagnie petrolifere sono stati 14 miliardi, in forma diretta o indiretta. Mentre le aziende pagano solo il 10% di royalties per le trivellazioni su terra ferma e il 7% per quelle marine.<p> <p><p> <p>Visto il quadro credo non sia più rinviabile una scelta forte che ci faccia gradualmente uscire dalle fonti fossili e ci consenta di procedere spediti sulle rinnovabili, come aveva promesso in campagna elettorale il Movimento Cinque Stelle. Proprio questo è quanto ho sollecitato al ministro Di Maio insieme a Roberto Speranza con un question-time in Aula alla Camera sottoscritto anche dal presidente di LeU Federico Fornaro. <p> <p><p> <p>Purtroppo rispondendo alla nostra interrogazione il ministro non ha dato alcuna informazione aggiuntiva, né alcuna risposta netta. Oltre agli slogan sul sostegno all’economia verde e sulla decarbonizzazione, Di Maio non ha detto nulla su come il cosiddetto governo del cambiamento intende attuare, se davvero intende metterla in pratica, la transizione verso un’economia a basso tenore di carbonio. Ci ha detto solo cose che sapevamo già: che il nuovo decreto rinnovabili è in fase di concertazione e che l’ecobonus - misura importante per la riduzione delle emissioni e delle bollette del settore residenziale, nonché per rilanciare il settore dell’edilizia nel segno della qualità - ad oggi è prorogato solamente per un anno dalla manovra. Non una parola sullo scandaloso condono fiscale, che verrà finanziato anche dai proventi delle aste per le emissioni di CO2, che invece dovrebbero essere utilizzati per ridurre le emissioni, sviluppare le rinnovabili o comunque in sostegno dell’ambiente. Non una parola, poi, sul promesso stop alle trivellazioni.<p> <p><p> <p>Eppure Di Maio oltre ad essere ministro dello Sviluppo Economico è anche capo politico di un movimento che ha dichiarato più volte, evidentemente per propaganda elettorale, che se fosse andato al governo avrebbe fermato le trivellazioni. E ieri come oggi le piattaforme estrattive rappresentano non solo un rischio per la salute, per l’ambiente e per i nostri mari, ma hanno anche pesanti impatti sulla fauna marina e la pesca. E tutto per soddisfare meno del 10% dei consumi energetici nazionali. <p> <p><p> <p>Con il suo imbarazzante silenzio sulle trivellazioni nel citato question-time, il ministro ci ha in sostanza detto che quelle erano solo promesse elettorali, buone per prendere voti, e che ora sono carta straccia. Come lo stop all’Ilva e alla Tap. È finito il tempo della propaganda. Il M5S dovrebbe chiedere scusa per aver preso in giro gli elettori e dovrebbe iniziare a comportarsi da forza di governo. Usando competenza e responsabilità. <p> <p><p> <p>Su un tema delicato come quello delle risorse energiche potrebbe iniziare lavorando per un nuovo patto tra Stato, territori e soggetti economici, che abbia come suo primo atto l’adozione del piano delle aree.<p> <p><p> <p>* ecologista, deputata di LeU <p> <p> <p> <p> <p> <p><p> <p> <p><p> <p>", "time": "2018-11-01T00:00:00+01:00", "type": "scienza"}
{"title": " Disastro ambientale nel Nordest: cosa fare? ", "url": "https://www.lastampa.it/2019/01/14/scienza/disastro-ambientale-nel-nordest-cosa-fare-0S94mcPZiKQ2z6dS5Cc2tO/pagina.html", "review": "", "content": "<p> <p>Le immagini delle distese di alberi spezzati sono rimaste impresse nelle memoria collettiva. L’ecatombe delle foreste del Nordest ha creato danni enormi sia all’economia delle zone colpite sia al paesaggio e all’ecosistema. Ora è tempo di chiedersi perch  é  , a fine ottobre 2018, pioggia e vento abbiano schiantato intere foreste nelle Alpi Orientali  , in modo da evitare che simili devastazioni si ripetano.  <p> <p>  <p> <p>LE ORIGINI DEL DISASTRO  <p> <p>Si è parlato spesso, soprattutto sui media, del fatto che le foreste in questione fossero composte da abeti rossi, e in molti hanno individuato in questo la causa del disastro.  <p> <p>È senz’altro vero che le abetaie di abete rosso sono meno stabili comparate ai boschi più naturali, e a conferma di ciò in alcune aree sono caduti abeti anche quando la forza del vento stava scemando. Ma il fatto che molti schianti siano avvenuti in boschi definiti “stabili” e “stabilissimi” significa che gli eventi sono stati talmente eccezionali, con piogge intense unite a raffiche di vento straordinarie per potenza e velocit  à  , che poco si poteva fare contro la forza della natura.  <p> <p> <p> <p>Questo non è motivo per arrendersi al fato, ma deve essere stimolo per capire come intervenire oggi per ridurre i danni di domani. Se le condizioni eccezionali sono fuori portata, molto si può fare in casi di condizioni avverse gravi. Lo si può fare, per l’appunto, ripristinando i boschi che abbiamo perso, ma anche e soprattutto curando lo sviluppo di dinamiche ecologiche più naturali, in cui si trovano a convivere diverse specie, rispettando climi, altitudini e adattabilit  à   delle varie piante.   <p> <p>  <p> <p>È quello che sottolinea il  CONAF  , il Consiglio dell’Ordine Nazionale dei Dottori Agronomi e Forestali, impegnato a trovare soluzioni in grado di ristabilire l’equilibrio nell’area.  <p> <p> <p> <p>Non esistono ricette universali  , ci tengono a ribadire al CONAF, e nessuno sapr à  formulare un’unica soluzione pronta per essere applicata in serie, che possa risolvere la grave situazione ambientale ed economica creatasi per le piogge e il vento nelle Alpi orientali a fine ottobre 2018. L’unica cosa che si può fare oggi è sfruttare le conoscenze e le competenze per adottare un mix di soluzioni ritagliate sui bisogni delle singole aree.   <p> <p>   <p> <p>UN PROBLEMA COMPLESSO  <p> <p>I danni che hanno subìto le foreste del Nordest rappresentano un problema complesso, perch  é   coinvolge diversi aspetti  .  <p> <p>C’è una componente economica, perch é  la massa legnosa disponibile ha gi à  causato il crollo del prezzo del legname sul mercato. Ciò avr à  impatti per lungo tempo  su tutta l’area e su tutti gli operatori: sia chi ha il proprio bosco a terra sia coloro che hanno gli alberi ancora in piedi dovranno destreggiarsi in un mercato il cui valore del legno, pregiato o meno, si è decisamente ridotto.  <p> <p> <p> <p>C’è da considerare la messa in sicurezza dei pendii che vanno protetti da valanghe, frane, smottamenti, funzione che il bosco faceva e ora non può più fare.  <p> <p>C’è poi anche un problema fitosanitario, perch é  l’enorme quantit  à   di legno divelto   è pronto a divenire terreno fertile per lo sviluppo di malattie e parassiti, che possono rovinare la qualit  à   del legno a terra   ma anche indebolire i boschi in piedi e quelli che si ricostituiranno.  <p> <p> <p> <p>Infine, la questione forse più complessa è quella ambientale in senso lato, perch é  il bosco è un ecosistema complesso in cui convivono specie vegetali e animali. Il disastro delle foreste abbattute ha impattato anche su habitat di pregio e zone che presentano specie floristiche e faunistiche uniche e questo valore ambientale dovr à  essere considerato nel pianificare gli interventi tanto quanto la componente paesaggistica.  <p> <p>  <p> <p>CHE FARE ADESSO?  <p> <p>La prossima mossa sar à  cercare le soluzioni più adatte  per rimuovere quanto prima la gran parte del legname, almeno il 70% della biomassa, e comunque entro i prossimi 3 anni.  Un’azione urgente che mira a evitare il diffondersi di parassiti e malattie. Come detto, però, non si può fare ovunque con la stessa modalit à  ma bisogna determinare le priorit à  di intervento.  <p> <p> <p> <p>Agli specialisti agronomi e forestali spetter à il  compito di valutare  dove è conveniente prelevare il legno, considerando tutte le variabili del contesto: i fattori di rischio per il pericolo di valanghe o frane, il valore di mercato e la qualit  à   del legno a terra, l’accessibilit  à   dell’area   e i costi di prelievo  , lo  stato della sentieristica   e della rete stradale di accesso, ecc.  <p> <p> <p> <p>Uno sguardo tecnico accorto sa che non tutto il legno può essere prelevato. Nelle aree a rischio valanghe/frane, è più utile impiegare quello stesso legno a terra per stabilizzare il suolo con interventi di ingegneria naturalistica e edificare manufatti provvisori (rastrelliere, murature in legname e pietrame, ecc).  <p> <p>  <p> <p>UN’  INTERA ECONOMIA IN GINOCCHIO  <p> <p>Chi conosce quelle montagne sa che nelle immagini dei versanti spazzati c’è tutta una filiera economica, quella della foresta-legno, che è caduta assieme agli alberi. Il mercato ha reagito con cinica immediatezza e il prezzo del legname si è decurtato.  <p> <p>Ciò vale per sia per il legno di pregio che per quello di minore qualit  à  . E l‘impatto si riverbera anche sui boschi ancora in piedi e il cui profitto potenziale si è dimezzato in poche ore. A ciò si aggiunge che la gran massa legnosa disponibile ha la necessit  à   di trovare sistemi di stoccaggio e conservazione del legname, per evitare che si guasti e possibilmente cercando di allungare i tempi di vendita, per non impattare troppo sul mercato.  <p> <p> <p> <p>Si dovranno trovare nuovi soluzioni di contrattazione e vendita per tutta questa legna che si è resa disponibile in un sol momento. Infine, con lo sguardo rivolto al prossimo futuro, i vari protagonisti della ricostituita filiera foresta-legno non saranno più dipendenti dall’abete rosso ma dovranno sapere trarre il valore dalle diverse specie arboree presenti dei nuovi boschi rinati: faggio, larice, abete rosso, pino cembro e altre latifoglie, finanche ciliegio.  <p> <p>   <p> <p>RICOSTRUIRE I BOSCHI  <p> <p>  La lezione imparata   è che dobbiamo rispettare quanto più possibile le dinamiche ecologiche del bosco.  <p> <p>Agronomi e forestali del CONAF, professionisti del territorio e conoscitori delle caratteristiche biodinamiche delle specie forestali, sono in grado di valutare sito per sito quale sia la modalit à  di intervento più adeguata, sia sulla base delle caratteristiche dell’  ambiente   in cui si deve operare che di quelle di mercato, in modo da restituire ai nostri boschi una multifunzionalit  à   ora a rischio  , con un occhio attento alle valutazioni economiche e di mercato, così che gli alberi piantati possano generare valore per la filiera foresta-legno. Ad esempio, dicono al CONAF, in alcune aree attigue a quelle in cui si interviene potrebbe essere utile lasciare il bosco a uno sviluppo naturale e che produca aree boscate “  da seme  ”  , non piantando nulla, ma monitorando l’evoluzione per potere intervenire in caso di necessit à .  <p> <p> <p> <p> <p> <p> <p> <p><p> <p> <p><p> <p>", "time": "2019-01-14T06:00:00+01:00", "type": "scienza"}
{"title": " Vallo di Nera, la semplicità magica dell’Umbria ", "url": "https://www.lastampa.it/2019/01/15/scienza/vallo-di-nera-la-semplicit-magica-dellumbria-EwdSQUCMkAJXWFjUvZf3gN/pagina.html", "review": "", "content": "<p> <p>Vallo di Nera è un borgo capace di affascinare, restando rapiti dalla semplicità della pietra e della natura: uno spettacolo silenzioso, fatto di panorami e di vicoli percorsi dal vento. Attorno lo spettacolo naturale delle montagne e dei boschi, degli orti e degli uliveti. L’inverno rende tutto ancor più magico, con il cielo terso e i colori netti della luce, il bianco della pietra, il verde delle montagne, respirando un’aria che racconta storie di millenni, nella valle del Nera, con Spoleto e Norcia collegate dalla ferrovia che ora non c’è più, diventata una ciclovia emozionante. <p> <p> <p> <p>La semplicità di non inventare nulla di strano ma di restare legati alle radici, solide, fatte di pietra e di terra, restaurando, recuperando, tutelando: una realtà viva, capace di mantenere la forza della memoria guardando in avanti, immaginando il futuro. La visita all’Ecomuseo della dorsale appenninica qui, a Vallo di Nera, significa incontrare la Casa dei racconti       che raccoglie e custodisce la storia della tradizione delle narrazioni orali, in prosa e cantate, uno di quei caratteri forti della cultura dell’Appennino, che per secoli ha rappresentato la forma di diffusione di leggende e di memoria di comunità. <p> <p> <p> <p><p><p><p><p><p> <p> <p> <p>Ascoltando i racconti si entra, in punta di piedi, nel mondo magico del bosco e della ricerca dei tartufi, una tradizione che conserva, tuttora, quel fascino delle cose misteriose, tramandate di padre in figlio, con il segreto delle zone dove cavare i preziosi funghi ipogei, tenuti nascosti dalle radici degli alberi, con il racconto colmo di rituali e scaramanzie, di sguardi silenziosi e parole scambiati tra il cavatore e il suo cane. <p> <p> <p> <p>Il cercatore di tartufi che, oggi, rappresenta l’opportunità per Vallo di Nera, per restituire forza a un territorio che nell’ambiente e nella cultura rurale ha individuato il proprio futuro: si chiamano tartufo nero pregiato, nero invernale, scorzone invernale ed estivo, bianchetto o marzuolo e sono altrettante occasioni per innestare lo sviluppo guardando al futuro. Non a caso Vallo di Nera è una delle realtà che fanno parte dell’Associazione Nazionale Città del Tartufo, creata per tutelare e diffondere la cultura del tartufo e della gestione del patrimonio locale, sostenendo la  candidatura Unesco           per questa forma di tradizione intimamente legata al territorio, in grado di descrivere millenni di storia, che unisce le piccole comunità di montagna, dal Nord al Sud. <p> <p> <p> <p>Storie di luna piena, di brine mattutine e di foglie calpestate con gli occhi che sanno percepire il profumo del terreno che nasconde e regala, a chi sa cosa cercare. L’Appennino che racconta e ci mostra il suo lato più misterioso, di miti e di segreti, di borghi immersi tra boschi e nuvole, con la storia che qui diventa il quotidiano, la vita che si svolge tra vicoli di pietra, affacciati sulla Valnerina. <p> <p> <p> <p><p><p><p><p><p> <p> <p> <p>Vallo di Nera può essere l’esempio di quei borghi che non dobbiamo dimenticare, condannati troppo facilmente all’abbandono e alla rovina da una distrazione disgraziata: aree interne, dell’Italia piccola e fragile, da curare e manutenere, dove innescare lo sviluppo intelligente, dedicato alla difesa della cultura e del territorio. Boschi e torrenti, montagne e nuclei rurali che possono essere una ricchezza per l’Italia intera, dove prevenire il dissesto idro-geologico e tutelare la biodiversità. Mettere in sicurezza non può essere un semplice modo di dire, facile e gratuito, ma diventare una pratica, costante e concreta, non legata all’emergenza bensì alla programmazione e alla lungimiranza di chi vede oltre. <p> <p> <p> <p>La ricostruzione di Vallo di Nera, dopo i terremoti del 1997 e del 2016, deve rappresentare un monito   per chi abbia la consapevolezza di quanto sia necessario ricostruire i borghi e le comunità che li vivono, restituendo speranza e voglia di futuro. Ricostruire per far ripartire le realtà vitali, dove creare opportunità e non solo piccoli presepi illuminati ma disabitati. <p> <p> <p> <p>Il vento è freddo, la luna piena illumina le montagne e qui continua la storia, dei cercatori di tartufi, dei loro cani e della magia che avvolge questi paesaggi, silenziosi e ricchi di emozione, seguendo i ritmi delle stagioni. È la semplicità naturale di luoghi capaci di rapire l’anima, è la bellezza delle montagne e dei racconti che continuano a tramandare parole e gesti che non devono diventare passato. <p> <p> <p> <p> <p> <p> <p> <p><p> <p> <p><p> <p>", "time": "2019-01-15T06:00:00+01:00", "type": "scienza"}
{"title": "Biometano da rifiuti organici, 9 impianti in Italia entro il 2018 ", "url": "https://www.lastampa.it/2018/11/04/scienza/biometano-da-rifiuti-organici-impianti-in-italia-entro-il-abhURfB518wAQk7dBKNFyK/pagina.html", "review": "", "content": "<p> <p>“La nuova frontiera dell’economia circolare si chiama biometano e l’Italia sta già dimostrando di essere pronta ad accogliere questa sfida”. A ribadirlo è Massimo Centemero, direttore del Consorzio Italiano Compostatori (CIC), a pochi giorni dall’inizio di Ecomondo, l'appuntamento di riferimento per la green e circular economy nell'area euro-mediterranea che si svolgerà dal 6 al 9 novembre 2018 alla Fiera di Rimini. E il biometano sarà proprio uno dei protagonisti della fiera: “si tratta di un biocarburante avanzato, una risorsa rinnovabile e naturale che si ottiene raffinando il biogas generato dalla digestione anaerobica dei rifiuti organici”, sottolinea Centemero. Gli utilizzi? Sia per l’immissione in rete sia per l’autotrazione. <p> <p> <p> <p>L’Italia sembra aver colto l’innovazione ed entro la fine dell’anno saranno 9 impianti in grado di produrre biometano da FORSU - di cui 8 consorziati CIC - le cui storie saranno raccontate nel corso del convegno organizzato ad Ecomondo dalla Piattaforma Tecnologica Nazionale Biometano “Il gas rinnovabile nella strategia Clima Energia europea e nazionale” (giovedì 8 novembre). <p> <p><p> <p><p><p><p><p><p> <p><p> <p>Il primo esempio nella produzione di biometano esclusivamente dal trattamento dei rifiuti organici della raccolta differenziata urbana e nell’immissione di biometano nella rete di trasporto nazionale è rappresentato dall’impianto di Montello Spa a Bergamo. Entrato in funzione da giugno 2017, l’impianto è in grado di produrre circa 32 milioni di standard metri cubi, cioè l’equivalente quantitativo di carburante necessario ad automobili a metano per percorrere circa 640 mln di chilometri.<p> <p><p> <p>Nelle ultime settimane a seguire l’esempio sono stati due impianti. Il primo si trova a Rende (CS): la Calabra Maceri ha inaugurato il primo impianto di biometano del Centro-Sud Italia connesso alla rete nazionale del gas naturale per gli usi industriali, residenziali e per l’autotrazione. L’impianto è in grado di trasformare 40.000 tonnellate annue di rifiuti organici da raccolta differenziata in 4,5 milioni di metri cubi di biometano annui. Il biometano per autotrazione, prodotto grazie a un sofisticato sistema di purificazione del gas, consente di percorrere 90.000.000 km che, con una media di 20.000 km annui a mezzo di trasporto, può alimentare fino a 4.500 autovetture, con un risparmio complessivo di oltre 16.200.000 kg di CO2 all’anno (3.600 kg per auto).<p> <p><p> <p><p><p><p><p><p> <p><p> <p>Dal Sud al Nord: l’altro taglio del nastro è stato a Vittorio Veneto con l’inaugurazione a settembre del primo distributore di biometano proveniente dalla trasformazione del rifiuto organico. Ad ora il biometano derivato da rifiuto organico, ottenuto presso l’impianto SESA di Este (Padova), viene utilizzato per alimentare la flotta della società di raccolta di rifiuti urbani Savno, attiva su 44 comuni della provincia di Treviso. Un vero e proprio ciclo virtuoso legato ai rifiuti organici: il biometano ottenuto dalla produzione di organico del Bacino potrà coprire oltre l’80% dei km percorsi per la raccolta dell’organico stesso, ovvero circa 1,1 milioni di km all’anno, con un risparmio in termini di semplice acquisto di carburante di oltre 300.000 euro. Savno potrà inoltre risparmiare circa 10 ton di CO2 all’anno per ogni mezzo rispetto ad un veicolo con trazione a gasolio.<p> <p><p> <p>A segnare una svolta nel 2018 è stata in primis l’approvazione del decreto per la promozione dell’ uso del biometano nel settore dei trasporti e le agevolazioni per le imprese a forte consumo di gas naturale. “Un passo che, insieme all’approvazione del nuovo pacchetto di direttive europee sull’economia circolare, permette di valorizzare a pieno il rifiuto organico in Italia e di accelerare il percorso che stiamo costruendo verso modelli di consumo più sostenibili”, commenta Alessandro Canovai, presidente del CIC. L’apertura dei nuovi impianti è “un segnale importante che testimonia come la rivoluzione del biowaste sia in grado di coinvolgere tutto il Paese e soprattutto mette in evidenza quanto le aziende italiane siano pronte a produrre e commercializzare il biometano”. <p> <p><p> <p><p><p><p><p><p> <p><p> <p>Secondo il CIC, considerando il biogas attualmente destinato alla produzione di energia elettrica e il margine di crescita della raccolta differenziata del rifiuto organico, è possibile stimare al 2025 una produzione potenziale di biometano da frazione umida di circa 500 milioni di Nm3/anno, e un potenziale complessivo di 0,8 miliardi di Nm3/anno, se si considera l’intero ammontare di rifiuti organici prodotti in ambito urbano. <p> <p><p> <p>@ConsorzioCIC <p> <p><p> <p> <p> <p> <p> <p><p> <p> <p><p> <p>", "time": "2018-11-04T05:00:00+01:00", "type": "scienza"}
{"title": "Ecomondo e Key Energy: dal biometano agli impianti eolici, appuntamento in fiera con la green economy ", "url": "https://www.lastampa.it/2018/11/06/scienza/ecomondo-e-key-energy-dal-biometano-agli-impianti-eolici-appuntamento-in-fiera-con-la-green-economy-MOPHqCXt3QPv5RKmO2zlqI/pagina.html", "review": "", "content": "<p> <p>Condividere conoscenze, tecnologie e strategie, mettendo al centro l’ ambiente: a Rimini Fiera da oggi al 9 novembre tornano Ecomondo e Key Energy, i due saloni internazionali - firmati da Italian Exhibition Group - che si confermano punto di riferimento in Europa per l’economia circolare ai massimi livelli istituzionali. Protagonisti saranno aziende, start up, politiche pubbliche, consorzi che già oggi praticano un nuovo modo di fare economia all’insegna della sostenibilità ambientale. Un settore in cui l’Italia è ai primi posti in Europa e che, se ben valorizzato, potrebbe portare alla riduzione del consumo di materie prime e alla creazione di nuovi posti di lavoro.<p> <p> <p> <p>TAGLIO DEL NASTRO CON IL MINISTRO SERGIO COSTA <p> <p>Per i 4 giorni di fiera sono attesi oltre 120.000 partecipanti, 1.200 espositori da tutto il mondo; si rafforza inoltre la partecipazione della Commissione Europea, che sarà presente in fiera con un proprio stand e con la presentazione di 38 progetti finanziati dai programmi gestiti dall’agenzia per la competitività e l’innovazione EASME. <p> <p> <p> <p>Il programma, con oltre 200 convegni e più di 1000 relatori, si aprirà con il taglio del nastro affidato al Ministro dell’Ambiente Sergio Costa e con gli Stati Generali della Green Economy (6 e 7 novembre). Realizzati in collaborazione con il Ministero dell’Ambiente e con il supporto tecnico della Fondazione per lo Sviluppo Sostenibile, saranno un momento di riflessione dedicato al tema \"Green Economy e nuova occupazione per il rilancio dell'Italia\": verranno presentate la Relazione sullo stato della green economy 2018 e le Proposte di priorità della green economy per la XVIII legislatura per avviare uno sviluppo più solido ed esteso dell’occupazione verde italiana e valorizzare il potenziale italiano. <p> <p> <p> <p><p><p><p><p><p> <p>BIOMETANO, LA SFIDA ITALIANA <p> <p>Tra le scommesse dell’Italia emerge il biometano da FORSU, cui Ecomondo dedicherà un’attenzione particolare giovedì 8 novembre con il convegno organizzato dalla Piattaforma Tecnologica Nazionale Biometano, nata sotto le ali di CIC (Consorzio Italiano Compostatori) e CIB (Consorzio Italiano Biometano) e il cui battesimo è avvenuto proprio ad Ecomondo due anni fa. Il biometano prodotto negli impianti CIC è un biocarburante avanzato che si ottiene raffinando il biogas generato dalla digestione anaerobica dei rifiuti organici, “una risorsa rinnovabile che rappresenta il futuro dell’economia circolare e che l’Italia sta già valorizzando”, spiega Massimo Centemero, direttore del CIC, che durante il convegno presenterà le case history degli impianti attivi o di prossima apertura. Il 2018 ha segnato una svolta importante con l’approvazione da una parte del decreto per la promozione dell’uso del biometano nel settore dei trasporti e le agevolazioni per le imprese a forte consumo di gas naturale, dall’altra del nuovo pacchetto di direttive europee sull’economia circolare. “Grazie all’upgrading del biogas a biometano, nel corso del 2018 e nel 2019 si potrebbero avere già circa 200 mln di Nm3/anno di biometano da Forsu”, aggiunge Centemero. <p> <p><p> <p><p><p><p><p><p> <p><p> <p>RINNOVABILI: NEL 2019 IL PRIMO IMPIANTO EOLICO A PROPRIET A  DIFFUSA <p> <p>Per scoprire le potenzialità delle rinnovabili nella vita di tutti i giorni, appuntamento a Key Energy, dove al convegno “Sganciarsi dalle fossili investendo in impianti rinnovabili collettivi” (6 novembre, ore 11) ènostra presenterà il primo impianto eolico a proprietà diffusa che sorgerà in provincia di Foggia nella primavera del 2019. Un importante esempio di modello cooperativo per l’indipendenza energetica che punta ad incrementare la quota di energia rinnovabile prodotta in Italia, assicurando ai soci l’energia con contratti di lungo periodo e ad un prezzo fisso che riflette il reale costo di produzione, sganciato dal mercato degli idrocarburi.<p> <p><p> <p>PLASTICA: DAI RIFUGI CON I RIFIUTI DEL PO ALLA STRATEGIA EUROPEA <p> <p>Non poteva mancare il focus sulla plastica: in Europa la quantità di plastica prodotta ogni anno ammonta a 25,8 milioni di tonnellate e, secondo un’inchiesta sull’inquinamento marino realizzata dalla Commissione Europea e dall'agenzia federale dell'ambiente tedesca, tre quarti dei rifiuti presenti in mare è composto da plastica. <p> <p><p> <p>Mercoledì 7 novembre in calendario la conferenza sulla plastica e l’economia circolare “How to Implement the European Strategy for Plastics in a Circular Economy” (ore 14, Sala Neri 2 Hall Sud) che si propone di dare impulso alla Strategia europea sulla Plastica varata dalla Commissione Europea a febbraio di quest’anno e di cui si sono visti in questi giorni i primi sviluppi con la direttiva di Bruxelles che mette al bando cannucce, cotton fioc e altri prodotti in plastica.<p> <p><p> <p><p><p><p><p><p> <p><p> <p>Di recupero e riciclo della plastica si parlerà con il Corepla che ad Ecomondo presenta il primo prototipo di “casetta/rifugio” in plastica riciclata. Corepla e l’associazione Waste Free Oceans (WFO), in collaborazione con Fondazione per lo Sviluppo Sostenibile, Castalia, Autorità distrettuale del bacino del Po con il patrocinio del Comune di Ferrara e Aipo, hanno recuperato, grazie a barriere sperimentali in polietilene, i rifiuti plastici nel Po con il progetto “Il Po d’amare”. Parte dei rifiuti è stata trasformata in pannelli innovativi, utilizzabili per costruire case rifugio a basso costo per comunità che hanno perso le loro abitazioni a causa di disastri naturali. Inoltre, giovedì 8 novembre (ore 10.30) Corepla premierà i vincitori della “Call for Ideas: Alla ricerca della plastica perduta\", 4 nuove soluzioni per la miglior gestione degli imballaggi in plastica dalla progettazione al fine vita, al riciclo e agli innovativi utilizzi del materiale riciclato.<p> <p><p> <p>Infine, il comitato “Basta plastica in mare”, in collaborazione con la FIMA - Federazione Italiana Media Ambientali e con gli interventi di Manuela Fabbri e Letizia Palmisano, presenta il libro di Franco Borgogno “Un mare di plastica” (7 novembre, ore 14, Agorà Hall Sud). <p> <p><p> <p>RACCOLTA DELL’OLIO ESAUSTO AD ECOMONDO <p> <p>Quest’anno a dare il buon esempio saranno anche i bar e ristoranti di Ecomondo, che saranno dotati di contenitori per la raccolta dell’olio vegetale esausto che, ogni sera saranno raccolti grazie al supporto del CONOE, il Consorzio nazionale di raccolta e trattamento degli oli e dei grassi vegetali ed animali esausti. Si stima che nelle 4 giornate di manifestazione sarà recuperata una tonnellata di olio vegetale esausto, da avviare al recupero nella filiera della produzione di biodiesel. <p> <p><p> <p> <p> <p> <p> <p><p> <p> <p><p> <p>", "time": "2018-11-06T08:28:21+01:00", "type": "scienza"}
{"title": "Viridis 25, la plastica è sempre più green", "url": "https://www.lastampa.it/2018/11/07/scienza/viridis-la-plastica-sempre-pi-green-g2Rq3nrIPjOsoqp8sYhFBI/premium.html", "review": "", "content": "<p> <p>Fino al 25% di materiale riciclato chimicamente in un nuovo Pet, la materia prima più utilizzata al mondo per produrre bottiglie d'acqua e bibite. Dalla fine del 2019 sarà sul mercato. Viridis 25 è il nome dell'innovativo polietilentereftalato (Pet) per uso alimentare: contiene la più alta percentuale finora raggiunta di materia riciclata e a regime potrà intercettare più del 3% del Pet riciclabile disponibile nell'Unione europea: oltre 60mila delle 2 milioni di tonnellate l'anno raccolte. ... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "07 novembre 2018", "type": "scienza"}
{"title": "Enerstore, l’energia che arriva dal sale ", "url": "https://www.lastampa.it/2018/11/23/scienza/enerstore-lenergia-che-arriva-dal-sale-RCVGR3fjKmceAcPxhyYcoL/pagina.html", "review": "", "content": "<p> <p>La possibilit à  di immagazzinare energia termica nel sale è nota da tempo, ed opera attraverso un principio chimico: una prima separazione del sale dall’acqua e a seguire una ricombinazione che però non può avvenire in perpetuo (dopo alcune ricombinazioni i cristalli di sale crescono e si attaccano). Noka, azienda leader nella realizzazione di sistemi e soluzioni per l’efficientamento energetico ha recentemente firmato un accordo di esclusiva per l’Italia con SaltX Tecnology, società svedese quotata al Nasdaq First North, che ha inventato un sistema per immagazzinare e riutilizzare l’energia sotto forma di calore attraverso l’uso del sale trattato con materiale nanotecnologico.<p> <p> <p> <p>Il sistema di chiama Enerstore e può essere abbinato sia a tutte le fonti rinnovabili che a ogni sistema anche meccanico che produce calore e che alla fine lo disperde senza trasformarlo in energia.<p> <p><p> <p><p><p><p><p><p> <p><p> <p>L’idea di SaltX è stata quella di applicare un nano-rivestimento al sale. Questo trattamento previene la viscosit à e fa sì che il sale mantenga la sua forma monocristallo originale. Il vantaggio, quindi, è che è possibile caricare e scaricare energia migliaia di volte senza perdere i vantaggi dei cristalli di sale o delle prestazioni. Quando il sale viene trattato con questo nano-rivestimento assume anche la proprietà di non essere corrosivo (prevenendo la ruggine) a differenza del sale normale. Il sale così trattato, peraltro, non è tossico e può essere riciclato.<p> <p> <p> <p>Si tratta sostanzialmente dello stesso principio della batteria ricaricabile in cui l’energia viene caricata con calore o energia elettrica in eccesso. Si pensi, ad esempio, a tutti i motori endotermici, agli impianti a biogas, di cogenerazione, biomasse, ma anche i motori per autotrasporto di auto e camion e gli impianti eolici e fotovoltaici. <p> <p><p> <p><p><p><p><p><p> <p><p> <p>Stefano Perboni, direttore generale di Noka, sottolinea: «La tecnologia di SaltX è qualcosa di veramente unico al mondo e consentirà il recupero di notevoli quantit à  di energia che sinora sarebbero state disperse». SaltX dà infatti la possibilità di stoccare il calore che altrimenti andrebbe disperso. Il calore stoccato si trasforma in energia e viene riutilizzato. L’accordo che Noka ha sottoscritto con SaltX Tecnology prevede la distribuzione esclusiva di questa tecnologia e dei suoi futuri sviluppi i sul territorio italiano. <p> <p><p> <p> <p> <p> <p> <p><p> <p> <p><p> <p>", "time": "2018-11-23T05:00:00+01:00", "type": "scienza"}
{"title": "Costa venga in Aula a vedere la sua maggioranza che va avanti come un treno sul condono ", "url": "https://www.lastampa.it/2018/10/27/scienza/costa-venga-in-aula-a-vedere-la-sua-maggioranza-che-va-avanti-come-un-treno-sul-condono-GxUr4zIvaO9NA9XYM7PESJ/pagina.html", "review": "", "content": "<p> <p>È inutile che il ministro Costa si faccia venire il mal di stomaco per il condono mentre l'opposizione non riesce a bloccare le sanatorie per Ischia e per il Centro Italia perché la maggioranza va avanti come un treno. Non c’è alcuna possibilità di interlocuzione, né di modifiche e mercoledì un condono edilizio sarà varato dalla sua maggioranza. Piuttosto venga in Aula a vedere con i suoi occhi come il suo Governo boccia tutte le proposte per eliminare i condoni dal decreto. Proposte che sono sicura sottoscriverebbe anche lui.  Purtroppo quello che doveva essere un decreto per Genova, è diventato un decreto omnibus. Per il capoluogo ligure avevamo chiesto un decreto fatto bene, che desse risposte e certezze su rimozione e gestione macerie, indennizzi per gli sfollati, sostegno alle imprese, ricostruzione del ponte, potenziamento del nodo ferroviario e del trasporto pubblico cittadino. Che non lasciasse soli i cittadini nel contenzioso con Autostrade. Invece il provvedimento approdato in Parlamento si è allargato fino al terremoto di Ischia, con 20 articoli su 46 dedicati all’Isola campana. Anche il nome è cambiato in decreto Urgenze, mentre le norme proposte sono confuse e sbagliate.  A partire dal condono edilizio per Ischia caro al vicepremier Di Maio. Esattamente il contrario di quello che si dovrebbe fare per garantire la sicurezza dei cittadini in un territorio a rischio idrogeologico e sismico come quello dell’isola campana, già campione di abusivismo con 27mila domande di condono pendenti e 600 case abusive colpite da ordinanza definitiva di abbattimento in attesa di essere eseguite.  Una norma frutto di uno scambio di favori nella maggioranza giallo-verde: alla Lega il condono fiscale ai Cinque Stelle la sanatoria per Ischia. Un'intesa che ha il sapore del colpo di mano, fatta passare in un blitz notturno durante l’esame in Commissione del provvedimento. Con un emendamento dei relatori leggermente migliorativo rispetto all’orinale art. 25 - quello incriminato per la sanatoria nell’isola campana - depositato dopo le 22, sono stati sostanzialmente bypassati sia gli emendamenti di LeU a mia prima firma per correggere il condono, che quelli analoghi delle altre opposizioni. È stato inutile anche depositare subemendamenti correttivi, la maggioranza ha tirato dritto dove nessuno aveva osato tanto. Si potranno sanare gli edifici abusivi danneggiati o crollati nel sisma dell’agosto 2017 anche in aree a rilevante rischio frane e a rischio sismico. Non solo: ma verranno sanati con i criteri del condono 1985, il più permissivo, ed è anche previsto il 100% di contributo pubblico per ricostruirli. Oltre a mettere in pericolo i cittadini, questa norma è un gravissimo precedente, un esempio negativo per le altre aree del Paese colpite da calamità naturali. Non a caso nell'accordo giallo-verde è rientrata anche una sanatoria indiscriminata per il centro Italia colpito dal terremoto.  Non contenti del condono per i piccoli abusi compiuti nei Comuni in cui si è verificato il sisma dell'agosto 2016 prevista dal decreto terremoto convertito in legge a luglio, leghisti e grillini hanno approfittato di questo decreto per presentare anche due emendamenti identici – 39.098 e il 39.099 – che allargano le maglie della sanatoria per le zone colpite dal sisma del Centro Italia. Dove si potranno chiedere la concessione in sanatoria e i contributi per la ricostruzione anche degli abusi compiuti fino al giorno prima del terremoto e fino ad oggi mai dichiarati. Dopo la pace fiscale il Governo del cambiamento ha inventato la \"serenità edilizia\" mandando un messaggio devastate a chi ha costruito legalmente in questo Paese. Chi rispetta le regole perde un'occasione, fa la parte dell’utile idiota. Un danno enorme! Altroché onestà.   Noi del gruppo di LeU, insieme alle altre opposizioni, abbiamo lavorato per introdurre tutte le misure necessarie a migliorare questo provvedimento. Inutile dire che nella maggior parte dei casi le nostre proposte, frutto anche del confronto con gli sfollati, con le imprese, gli Enti e le istituzioni interessanti, non sono state accolte. Bocciati senza appello anche gli emendamenti per evitare che le macerie vadano in discarica, prevedendo che seguano invece un percorso di recupero e riciclo.  Dulcis in fundo, è finita nel decreto Urgenze anche la delicata questione dei fanghi di depurazione. La maggioranza ha inserito all’art. 41 una norma che fissa a 1000 mg/kg il limite per gli idrocarburi pesanti C10 e C40. Una misura che vorrebbe rispondere alla situazione di emergenza che si è determinata in Lombardia dove il Governo leghista aveva alzato i limiti in maniera incredibile - 10.000 mg/kg - e il Tar era intervenuto a sostegno dei sindaci. Evidentemente non è questa la strada. L’unica soluzione sarebbe cancellare l’articolo e occuparsi del tema in un decreto specifico che riordini nel suo complesso la normativa in materia per affrontare i problemi reali e non solo per aggiornare i parametri di riferimento, estendendo lo stesso regime di controlli obbligatori per i fanghi anche ai gessi che ne derivano.  Se infine il commissario straordinario per Genova dovrà rispettare il codice antimafia, come avevamo chiesto sia noi di LeU che le altre opposizioni e soprattutto come aveva suggerito lo stesso presidente dell’ANAC Cantone, il merito non è di questa maggioranza. Ma di una condizione posta dalla Commissione Affari Costituzionali nel suo parere sul provvedimento. <p> <p><p> <p>* ecologista, deputato di LeU<p> <p> <p> <p> <p> <p><p> <p> <p><p> <p>", "time": "2018-10-27T11:29:01+01:00", "type": "scienza"}
{"title": "Italia e Danimarca insieme per la sostenibilità ", "url": "https://www.lastampa.it/2018/12/03/scienza/italia-e-danimarca-insieme-per-la-sostenibilit-ExTmajpxc6uvFkYmlgK7ZM/pagina.html", "review": "", "content": "<p> <p>Rafforzare i rapporti economici e commerciali, ma puntando su economia circolare, efficienza, sostenibilità ambientale. Sono questi gli intenti della prima edizione di “We Think business”, conferenza bilaterale tra Italia e Danimarca. <p> <p><p> <p>Il nostro Paese è al decimo posto tra gli esportatori in Danimarca: nel 2017 prodotti e servizi italiani per 2,8 miliardi di euro sono stati importati dal Paese scandinavo. Nello stesso anno invece, l’export danese in Italia è stato di circa 2,2 miliardi di euro. Ci sono aziende italiane che hanno realizzato in Danimarca progetti importanti, come i vari ponti che collegano le isole del Paese e la metropolitana di Copenaghen. Inoltre il nostro Paese è la seconda destinazione preferita dai danesi per le vacanze.  <p> <p>  <p> <p>Come ha spiegato il Ministro degli Esteri danese Anders Samuelsen, i numeri dimostrano che ci sono analogie tra le strutture produttive dei due paesi e perciò sono possibili sinergie economiche nel segno della sostenibilità:«L’agenda green italiana offre nuove opportunità per le aziende danesi che operano nel settore dell’efficienza energetica e nella gestione del ciclo dell’acqua».<p> <p><p> <p>La sostenibilità come nuovo motore del business tra i due paesi è stata al centro degli incontri e delle discussioni organizzate. Rappresentanti di aziende, di pubbliche amministrazioni, università, istituzioni politiche e culturali ne hanno discusso, parlando di consumatori e della necessità di un nuovo approccio ai loro bisogni da parte delle aziende, e di come il mercato stia cambiando e sia già cambiato proprio in questo verso.  <p> <p>  <p> <p>Sostenibili devono essere le scelte delle aziende per andare incontro alla domanda dei consumatori, sia italiani che danesi. Silvia Forte, responsabile del marketing per l’estero di Alce Nero, attiva in Italia e in Europa già alla fine degli anni’70, tra le prime a promuovere e cercare filiere sostenibili e produzioni prive di pesticidi, ha sottolineato come essere sostenibili non sia più solo una questione di certificazioni: «Abbiamo iniziato a proporre prodotti privi di pesticidi in un periodo in cui tutte le grande aziende li usavano. Adesso tutte le compagnie cercano di salire sulla “barca” ecologica. Il mercato è cambiato, e per noi la sostenibilità è anche sociale: garantiamo un lavoro equamente pagato, aiutiamo le produzioni locali». <p> <p> <p> <p>Un’altra celebre azienda italiana presente è la Ferrero, con Osvaldo Lingua che ha messo in evidenza l’importanza della qualità nelle scelte dell’azienda, come ad esempio quella di non produrre i famosi cioccolatini ripieni, icone del brand, durante i mesi caldi, per evitarne il deterioramento. <p> <p><p> <p>Che il mercato sia già cambiato d’altra parte lo dimostra l’esistenza di un percorso di studi come quello dell’Università di Scienze Gastronomiche di Pollenzo, dove, come sottolinea il suo rappresentante Paolo Vanni, le nuove generazioni sono estremamente attente alle loro scelte alimentari. Sono generazioni poliglotte, abituate a cibi e bevande che arrivano da ogni parte del mondo, e sempre più esigenti per quanto riguarda la qualità. E se in parte si tratta di un fenomeno di moda, dall’altra è un dato di fatto che la richiesta di sostenibilità è in aumento: lo dimostrano anche nel nostro Paese la crescita di supermercati biologici come NaturaSì, del progetto del Mercato Centrale di Umberto Montano o del mercato agricolo online Cortilia, tutte esperienze presenti e rappresentate al convegno. La tracciabilità è alla base della fiducia di consumatori ormai sempre più consapevoli e in grado di leggere le etichette. <p> <p> <p> <p>Le nuove frontiere della sostenibilità alimentare riguardano anche la scienza, con un solido dialogo tra Danimarca e Italia. Per Jacob Vishof Paulsen della Chr Hansen, la società danese che sviluppa nei suoi laboratori soluzioni naturali per le industrie farmaceutiche, alimentari e agricole, la sfida per le industrie deve essere la lotta allo spreco alimentare, che ormai non è più sostenibile nemmeno a livello economico. <p> <p><p> <p>«La tecnologia oggi può far molto: può far durare di più i prodotti, senza aggiunta di additivi chimici. E lo stesso si può fare con le piante, per un futuro senza pesticidi». Paulsen sottolinea l’importanza di probiotici e batteri che se sviluppati e diffusi con le moderne potenzialità della scienza possono ridurre lo spreco alimentare almeno del 30%, oltre a permettere lo stop all’uso di pesticidi entro il 2025. <p> <p> <p> <p>E la lotta allo spreco alimentare attraverso la tecnologia è alla base dell’importante riconoscimento assegnato ad Alberto Frausin, CEO di Carlsberg Italia, premiato con la Medaglia d’Onore del Principe Henrik dai Reali di Danimarca, i Principi Frederik e Mary. <p> <p><p> <p>Il riconoscimento è stato assegnato a Frausin per aver contribuito a promuovere l’innovazione danese attraverso lo sviluppo della tecnologia DraughtMaster. Un ritorno eco-sostenibile alla conservazione della birra nei barili in legno, così come veniva fatto fino agli anni ’30 del secolo scorso, quando i tradizionali barili furono sostituiti prima dai fusti in acciaio e poi da quelli in alluminio. La Carlsberg ha deciso di accantonare i due metalli: la celebre birra danese ora è contenuta in fusti in PET da 20 litri totalmente riciclabili, che permettono una spillatura innovativa, senza CO2 aggiunta, grazie alla compressione effettuata dall’aria contenuta nel modulo a pressione in cui il fusto in PET è inserito. Senza CO2 il fusto dura di più: infatti la birra dopo l’apertura si conserva fino a 31 giorni, contro i 7 dei fusti in metallo. Un risparmio ecologico che diventa vantaggio economico. <p> <p> <p> <p>Ideata nel Laboratorio di ricerca Carlsberg nei primi anni 2000, la tecnologia DraughtMaster è stata sviluppata concretamente a partire dal 2007 in Italia. Nel nostro paese il sistema ha raggiunto una penetrazione sul mercato del 95% e in Danimarca sarà a pieno regime entro metà del 2019. Frausin nel ricevere il premio ha sottolineato come economia circolare e lotta agli sprechi alimentari portino a scelte buone per l’ambiente e le compagnie, ma anche per la qualità stessa dei prodotti: «Persino la CO2 nella nostra azienda viene riusata. La ricerca e l’innovazione devono andare in questo verso, trovare soluzioni contro lo spreco, e l’Italia e la Danimarca hanno moltissime potenzialità concrete proprio nel campo della ricerca». <p> <p><p> <p> <p> <p> <p> <p><p> <p> <p><p> <p>", "time": "2018-12-03T05:00:00+01:00", "type": "scienza"}
{"title": "Riciclare olio esausto, ok per l’ambiente e per il portafoglio ", "url": "https://www.lastampa.it/2018/11/29/scienza/riciclare-olio-esausto-ok-per-lambiente-e-per-il-portafoglio-IJSEoXSd1PSwENwnV8mw8L/pagina.html", "review": "", "content": "<p> <p>Ros è l’acronimo di Recycling oils system ed è il primo sistema di monitoraggio per tenere d’’occhio la filiera italiana del recupero dell’olio esausto. Una mappa dettagliata e interattiva ideata da Renoils, consorzio nazionale di raccolta e recupero di oli e grassi vegetali e animali esausti, per ottimizzare la gestione della raccolta e del recupero e fornire alle Istituzioni di controllo una fotografia reale sempre aggiornata della filiera. Il sistema è stato realizzato da In-Time, spin-off dell’Universit à  Tor Vergata di Roma. <p> <p> <p> <p>“La piattaforma web di monitoraggio lavora su base geografica e consente controlli selezionati in base a svariate chiavi di ricerca”, spiega Maria Ioannilli, docente dell’Università Tor Vergata. “Ros raccoglie informazioni analitiche, un flusso costante di dati proveniente da ogni punto della filiera. Da aprile abbiamo raccolto ben 100mila records”. Attualmente le informazioni provengono da 2.900 produttori di oli esausti e da 30 aziende: in rete, 12mila tonnellate di oli avviati a recupero e 6,1mila tonnellate di oli destinati allo stoccaggio. Il monitoraggio consente di suddividere le quantità raccolte per intervallo di tempo, tipologia di rifiuto, luogo di produzione, tipo di produttore, tipologia di raccoglitore, modalità di trattamento. È possibile individuare le quantità conferite al consorzio suddivise per Regione di produzione, leggere il rapporto produzione-recupero o i flussi di origine e destinazione dell’olio usato. Grazie all’aiuto di questo strumento sarà più facile raggiungere due tra i più importanti obiettividel consorzio: l’aumento dei volumi della raccolta e una rendicontazione reale del settore. <p> <p> <p> <p>Ad Ecomondo 2018 la presentazione ufficiale del sistema. Soddisfatto Ennio Fano, presidente del consorzio, che sottolinea come “solo attraverso la conoscenza del settore e dei quantitativi di oli esausti prodotti da ristoratori e famiglie è possibile adempiere in modo corretto agli obblighi di legge e operare in modo efficace nell’ambito dell’economia circolare”. Sulla stessa linea Alessandro Bratti, direttore generale Ispra, che puntualizza alcune questioni: “l’economia circolare necessita di impianti, tecnologie, conoscenza e oggi, anche grazie alle recenti direttive Ue, siamo di fronte a una grande opportunità. Quello italiano è un sistema sano, che però deve avere regole certe e una governance chiara. Abbiamo bisogno di un confronto continuo sui dati, il cui detentore ufficiale è Ispra, e in questo contesto diamo il benvenuto al consorzio Renoils, che abbiamo seguito da vicino fin dalla sua nascita”.<p> <p> <p> <p>Nonostante sia un prodotto naturale, se smaltito in modo scorretto l’olio esausto può generare diversi problemi dal punto di vista ambientale ed economico: può intasare condutture e depuratori, inquinare i pozzi di acqua potabile rendendoli inutilizzabili: ne basta un solo litro per danneggiare un milione di litri d’acqua. Un corretto recupero, al contrario, produce valore: si stima infatti che 100 kg di olio vegetale avviati a riciclo equivalgano a 65 kg di olio lubrificante base rigenerato e 20/25 kg di biodiesel.<p> <p><p> <p>Il lavoro da fare è ancora molto, ma gli esempi virtuosi non mancano. Come quello di EcoEnergia, azienda Toscana socia di Renoils, che raccoglie, grazie al sistema porta a porta, sino a 3 kg di olio esausto all'anno per ogni utenza domestica. Numeri interessanti che testimoniano risultati concreti e danno l’esempio di un modus operandi che salvaguardia l’ambiente e apre nuovi mercati.<p> <p><p> <p> <p> <p> <p> <p><p> <p> <p><p> <p>", "time": "2018-11-29T05:00:00+01:00", "type": "scienza"}
{"title": "Una casa ecosostenibile fa bene a tutti. Anche a Fido ", "url": "https://www.lastampa.it/2018/12/05/scienza/una-casa-ecosostenibile-fa-bene-a-tutti-anche-a-fido-LrytcWtpylL36eIXSMxxxJ/pagina.html", "review": "", "content": "<p> <p>Le cose sono cambiate da quando venivano considerati utili solo per fare la guardia o per lavorare, e venivano relegati fuori di casa, lontani dalle nostre vite. Oggi i cani, in generale tutti gli animali domestici, sono parte integrante dei nostri affetti. Secondo i dati  Assalco-Zoomark 2018, nel nostro paese ce ne sono più di 60 milioni; in media un animale domestico per ogni abitante, uno ogni 3,7 famiglie. <p> <p> <p> <p>Da membri effettivi della famiglia meritano spazi adeguati, cucce comode, degne del loro “status”. E dato che ormai la ricerca di cibi, capi d’abbigliamento e spazi sani e naturali è un’esigenza sempre più diffusa, perché non pensare a qualcosa di simile anche per i nostri amici a quattro zampe? Natura e animali rimangono intimamente e ancestralmente legati, e non solo nel nostro immaginario, nonostante le condizioni di vita dei quadrupedi siano cambiate e decontestualizzate. Proprio per questo motivo, perché non cercare un mini habitat che possa riavvicinare gli animali alla natura? <p> <p> <p> <p>È quello che hanno pensato di fare alla Poldo Dog Couture, brand che produce capi d’abbigliamento per cani: l’obiettivo era quello di trovare una “nuova frontiera” della cuccia, che unisse il comfort e l’elemento estetico alla salubrità dei materiali, completamente naturali e certificati. Un modo per restituire agli amici più fedeli dell’uomo un po’ delle loro origini. <p> <p><p> <p>Non restava che trovare chi sapesse realizzare il progetto, garantendo la qualità dei materiali e degli standard di costruzione: Poldo Dog Couture ha trovato il partner ideale in Rubner Haus, l’azienda altoatesina che da oltre 50 anni progetta e costruisce case in legno naturale e ecosostenibile al 100%.  <p> <p> <p> <p>  <p> <p> <p> <p> <p><p> <p> <p><p> <p>", "time": "2018-12-05T05:00:00+01:00", "type": "scienza"}
{"title": "Spagna solare: la svolta verde di Sanchez non ha eguali in Europa", "url": "https://www.lastampa.it/2019/01/02/scienza/spagna-solare-la-svolta-verde-di-sanchez-non-ha-eguali-in-europa-MOilIsHNhTNNiChjupaTNN/premium.html", "review": "", "content": "<p> <p>“Pedro, adelante con juicio”, diceva nei Promessi Sposi il gran cancelliere di Milano, lo spagnolo Antonio Ferrer, al suo cocchiere, alla guida di una carrozza in mezzo alla folla inferocita per la rivolta del pane. Un “avanza, con giudizio” che è diventato proverbiale per alcune lentezze delle amministrazioni spagnole, che ora potrebbe diventare invece “adelante, con determinación”. La Spagna, per anni timorosa retroguardia europea in tema di fonti energetiche rinnovabili, ora ha preso corag... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "02 gennaio 2019", "type": "scienza"}
{"title": "Legale, bonifica i terreni e blocca lo stress: Enecta lancia la cannabis “industriale” ", "url": "https://www.lastampa.it/2018/10/24/scienza/legale-bonifica-i-terreni-e-blocca-lo-stress-enecta-lancia-la-cannabis-industriale-lnWY53FT2gJwt7cY3fsBLM/pagina.html", "review": "", "content": "<p> <p>Canapicoltura, ultima frontiera di un’agricoltura diversa. La canapa è una coltivazione antica che in Italia, specie tra Veneto e Emilia-Romagna, ha una lunga storia, bruscamente interrotta nel dopoguerra quando le convenzioni internazionali hanno messo al bando le piante dagli effetti psicotropi. <p> <p><p> <p>Ma guai a fare confusione. Esiste la canapa indiana che diventa marijuana; e poi c’è la canapa industriale, o sativa, dal bassissimo contenuto stupefacente (sotto lo 0,2% di componente attivo) di cui dal 2016 in Italia è stata disciplinata la coltivazione. E siccome è un prodotto eccezionale, straordinaria ad esempio per bonificare terreni contaminati da metalli pesanti, ma ricercata anche per usi alimentari, tessili, in bioedilizia, e anche nella produzione di farmaci, ecco che di mese in mese si registra un boom in ettari coltivati. <p> <p><p> <p>Per capire come coltivarla operano istituti di ricerca del ministero dell’Agricoltura cvome il Crea-Ci di Rovigo: «Il nostro impegno è sviluppare conoscenze in campo agroindustriale, e trasferirle», afferma il direttore Nicola Pecchioni. «Abbiamo maturato un rilevante know-how sulle varietà della pianta di cannabis e sulle tecniche agronomiche per i suoi molti usi, ma molto può ancora essere sviluppato – continua Giampaolo Grassi, primo ricercatore della sede di Rovigo – Oltre i pregiudizi va finalmente riconosciuto il valore economico di questa coltura».<p> <p><p> <p>Per intendersi: un ettaro coltivato a canapa industriale per estrazione può rendere sei volte un ettaro coltivato a grano. E a lanciarsi sul business c’è una società tricolore, Enecta, che fino a un paio di anni fa operava in Olanda, ma ora ha in Italia Green Valley,azienda agricola pronta a fare da capofila dell’intera filiera. La società è specializzata nell’estrazione dei principi attivi, in particolare del CBD, il cannabidiolo. <p> <p><p> <p>«Le potenzialità della pianta di cannabis e dei suoi componenti vanno ben oltre quanto comunemente conosciuto. Per questo, abbiamo investito già 150mila euro in ricerca agronomica e medica, e sui metodi di analisi dei cannabinoidi, in collaborazione con istituti di ricerca e università italiane», racconta Jacopo Paolini, Ceo di Enecta. Il cannabidiolo, non solo non ha effetti psicoattivi, ma sta mostrando rilevanti qualità come ansiolitico, antinfiammatorio, antiossidante. Negli Stati Uniti è stato autorizzato come antiepilettico un farmaco a base di CBD. E in questo campo Enecta ha fatto una donazione all’Università di Genova - ospedale Gaslini. <p> <p><p> <p> <p> <p> <p> <p><p> <p> <p><p> <p>", "time": "2018-10-24T05:00:00+01:00", "type": "scienza"}
{"title": "Via il posacenere: il futuro del tabacco sono le biofabbriche ", "url": "https://www.lastampa.it/2018/05/17/scienza/via-il-posacenere-il-futuro-del-tabacco-sono-le-biofabbriche-FDs4j39GC2d31RliQ5i9xH/pagina.html", "review": "", "content": "<p> <p>Il fumo uccide si sa, ma il tabacco può anche fare bene se utilizzato in maniera diversa. Si, avete capito bene, l’obiettivo del progetto “Newcotiana” è proprio questo, riuscire a creare una nuova varietà della pianta di tabacco in grado di fornire come prodotto finale biofarmaci, anticorpi e cosmetici. <p> <p> <p> <p>Ebbene si, niente a che fare con le comuni sigarette, la pianta verrà riprogrammata ed utilizzata ai fini di salute pubblica. Niente scherzi, il progetto è già partito e vale ben 7,2 milioni di euro. Finanziato nell’ambito dei finanziamenti europei Horizon 2020, il programma riunisce scienziati provenienti da 19 centri di ricerca di 8 paesi diversi (7 paesi Ue più l’Australia), compreso l’ENEA, in rappresentanza dell’Italia. <p> <p> <p> <p>Newcotiana ha, tra gli altri, l’obiettivo è di rivitalizzare in chiave sostenibile la coltivazione del tabacco, cambiandone appunto la destinazione d’uso. Un beneficio atteso dalle note macroeconomiche: la speranza è infatti anche quella di risollevare un settore economico in forte declino, in Italia come in tutta Europa, che negli ultimi decenni è diminuito di circa sei volte. <p> <p><p> <p>Ecco allora una possibile via d’uscita, attraverso la riconversione del prodotto finale, nel tentativo di far ripartire il settore. <p> <p><p> <p>Il percorso è appena cominciato e nel giro di pochi anni dovrebbe portare alla nascita di due specie “editate” attraverso le NPBT, ossia le New Plant Breeding Techniques. Si tratta di una serie di metodi dell’ingegneria genetica finalizzati al miglioramento delle piante coltivate, in grado di produrre modificazioni genetiche molto simili, se non indistinguibili, a quelle che possono essere ottenute attraverso metodologie più tradizionali. <p> <p> <p> <p>Una scelta, quella di improntare la ricerca sulla pianta del tabacco, spiegata dal fatto che si tratta di un organismo facilmente trasformabile, e che per di più si conosce geneticamente e a fondo. Per non parlare della resa in termini di biomassa, che risulta particolarmente alta, condizione assolutamente ottimale per il cosiddetto “molecular farming”. <p> <p> <p> <p>Da sottolineare poi che, non essendo una specie commestibile, il tabacco non presenta particolari criticità legate a problemi di contaminazione, anche accidentale, della catena alimentare.<p> <p><p> <p>“Le specie che useremo sono il tabacco coltivato Nicotiana tabacum e la sua cugina australiana Nicotiana benthamiana, che è stata già utilizzata nel ‘molecular farming’ per la produzione del farmaco sperimentale anti-Ebola ZMAPP”, ha spiegato Giovanni Giuliano, genetista dell’ENEA. “Su queste piante verranno utilizzate differenti tecniche di miglioramento genetico, tra cui l’innovativo CRISPR/Cas9 che consente di effettuare con estrema precisione il ‘taglia-e-cuci’ del DNA. In questo modo saremo in grado di modificare la composizione genetica delle piante di tabacco che, anziché produrre nicotina, diventeranno future biofabbriche di farmaci e cosmetici”, prosegue Giuliano. “Nei laboratori ENEA ci dedicheremo in particolare alla produzione delle piccole molecole, come carotenoidi con funzione protettiva per l’occhio e alcaloidi piridinici utili nella cura palliativa di malattie come sclerosi multipla e Alzheimer”, conclude il ricercatore dell’ENEA.<p> <p><p> <p> <p> <p> <p> <p><p> <p> <p><p> <p>", "time": "2018-05-17T02:00:00+01:00", "type": "scienza"}
{"title": "Nel 2017 record storico per le rinnovabili, ma non è abbastanza ", "url": "https://www.lastampa.it/2018/05/21/scienza/nel-record-storico-per-le-rinnovabili-ma-non-abbastanza-ZR28FwbslqNsXSMrBJ7uuI/pagina.html", "review": "", "content": "<p> <p>Qual è lo stato del sistema energetico italiano, cosa funziona e deve funzionare meglio e cosa non funziona? Come di consueto l’ENEA risponde con la sua Analisi trimestrale del sistema energetico italiano, che in questo numero esamina i dati del quarto trimestre 2017 e fa un consuntivo dell’intero anno. Anno che ha visto consumi finali di energia in aumento (+1,3% rispetto al 2016, in linea con il +1,5% del PIL) ed emissioni di CO2 in leggero calo (­-0,5%) grazie soprattutto al contributo di settori come la generazione elettrica (-5%) e i trasporti (-2,2%). <p> <p> <p> <p>Le rinnovabili vedono nuovi massimi storici sul totale dei consumi elettrici: raggiungono infatti una quota del 19% nel mix energetico, con una crescita dell’8% delle fonti “intermittenti” che compensa il forte calo dell’idroelettrico (-14%). Eolico e solare hanno raggiunto, si legge nel report, il picco del 70% su base oraria (17 aprile 2017) e l’insieme delle FER dell’87% (21 maggio). Buoni risultati, con la quota di energia rinnovabile che rimane, rispetto ai consumi finali, al di sopra del target Ue del 17% al 2020. Ma purtroppo non è abbastanza: di questo passo l’obiettivo del 28% al 2030 sembra sempre più difficile da raggiungere. <p> <p> <p> <p>Nello studio si evidenzia un aumento dei consumi di gas naturale (+6%, dopo il +5% del 2016): la fonte energetica resta in testa nel mix con una quota del 36,5% e, in controtendenza rispetto agli altri Paesi Ue, registra prezzi in calo per tutte le fasce di consumo. Francesco Gracceva, l’esperto ENEA che ha coordinato l’Analisi, spiega le ragioni di questo fenomeno che riguarda soprattutto le imprese: «È così perché gli aumenti del prezzo all’ingrosso della materia prima sono stati riequilibrati dall’eliminazione di due componenti della bolletta, consentendo un risparmio soprattutto per le fasce di consumo medio-alte del nostro Paese, mentre si è confermato un elevato divario di prezzo tra piccole e grandi utenze». <p> <p> <p> <p>I prezzi dell’energia elettrica sono stati stimati in leggero calo, fino al 2% nella fascia di consumo medio-alta, grazie soprattutto alla riduzione degli oneri di sistema che ha compensato il rialzo dei prezzi all’ingrosso. Tuttavia i prezzi in Italia restano ai massimi tra i Paesi Ue. <p> <p>La richiesta di energia elettrica è invece risultata in aumento del 2% soprattutto a causa del caldo anomalo della scorsa estate, che ha prodotto una robusta crescita dei consumi. <p> <p> <p> <p>Calano ancora i consumi nei trasporti, soprattutto in quello stradale (-2,6%), pur in presenza di un aumento del traffico veicolare. È un dato potenzialmente interessante, perché indicherebbe una separazione tra consumi di energia e traffico, spiegata nell’analisi con l’incremento dell’efficienza del parco auto circolante che, con quasi due milioni di nuove immatricolazioni, nel 2017 ha subito un deciso ricambio.<p> <p><p> <p>Il petrolio scende sotto al 34% del mix, con consumi in calo (-1% e quasi -10% rispetto a dieci anni fa), mentre il carbone presenta per il secondo anno di seguito una contrazione a doppia cifra (-12%, dopo il -10% del 2016, con una quota del 6% nel mix).<p> <p><p> <p>L’indice ENEA ISPRED, che misura il sistema energetico nazionale sulla base di sicurezza energetica, prezzi ed emissioni di anidride carbonica, evidenzia un calo dell’8% rispetto al 2016, conseguenza del peggioramento delle prospettive di decarbonizzazione e sicurezza e di un miglioramento sul fronte prezzi. «Seppur in calo per il secondo anno consecutivo – spiega Gracceva – le emissioni di CO2 non diminuiscono in misura coerente con gli obiettivi al 2030; di conseguenza la componente decarbonizzazione dell’ISPRED fa segnare un peggioramento del 14%». <p> <p> <p> <p>L’indice ISPRED mette anche in luce che non è ancora stato raggiunto l’obiettivo di uno sviluppo equilibrato e sinergico delle componenti del trilemma energetico sicurezza-prezzi-decarbonizzazione. «Tra il 2010 e il 2017 – continua Gracceva – si è assistito piuttosto al susseguirsi di fasi nelle quali il miglioramento di un aspetto si accompagna al peggioramento di altri. Ad esempio lo scorso anno il peggioramento della decarbonizzazione ha fatto da contraltare al miglioramento dei prezzi».<p> <p> <p> <p>Purtroppo passi indietro si registrano anche nell’ambito “sicurezza energetica” dell’ISPRED, in calo del 6% rispetto ad un anno fa: il miglioramento degli indici del sistema petrolifero (+3%) è controbilanciato dai peggioramenti di quelli relativi alla sicurezza del sistema elettrico (-9%) e del sistema del gas naturale (-20%). In particolare i problemi del parco nucleare francese e la contemporanea impennata della domanda di gas all’inizio del 2017 hanno evidenziato che, in caso di combinazione di eventi estremi (picchi di freddo, interruzioni delle forniture, criticità nei mercati confinanti), potrebbero verificarsi seri problemi di adeguatezza. La ripresa della domanda del gas ha inoltre rafforzato la peculiarità italiana che vede preminenza nel mix e dipendenza dall’estero ai massimi storici. <p> <p><p> <p> <p> <p> <p> <p><p> <p> <p><p> <p>", "time": "2018-05-21T02:00:00+01:00", "type": "scienza"}
{"title": "Plastica: nasce un tavolo nazionale per il riciclo ", "url": "https://www.lastampa.it/2018/05/23/scienza/plastica-nasce-un-tavolo-nazionale-per-il-riciclo-BJ6r2JdkHzFIeOwEiMGITN/pagina.html", "review": "", "content": "<p> <p>Le foto scioccanti di mari e oceani sommersi da tonnellate di rifiuti galleggianti parlano chiaro: l'impatto devastante della plastica sull'ambiente deve essere minimizzato, e occorre agire il prima possibile. È una sfida che governi e industria della plastica non possono più permettersi di ignorare. <p> <p> <p> <p>Per cercare di cambiare rotta, la Federazione Gomma Plastica ha istituito il Tavolo Permanente Riciclo di Qualità, un tavolo multi-stakeholder composto da rappresentanti di enti e associazioni ambientaliste, tra cui ISPRA e Legambiente, e esponenti della filiera e dell'industria. L'obiettivo è quello di cercare approcci costruttivi per accogliere la sfida della Plastic Strategy dell'Unione Europea che punta sul riciclo e sulla massimizzazione del ciclo di vita di bottiglie e imballaggi. <p> <p> <p> <p>Per l'Unione Europea l'economa circolare è l'unica soluzione per ridurre i consumi di petrolio e energia derivanti dall'impiego di materiale vergine, per contenere le emissioni di CO2 e ridurre la quantità di rifiuti tossici dispersi o smaltiti in discarica. <p> <p><p> <p>Il problema è capire se l'industria della plastica sia pronta o disponibile ad affrontare la sfida. <p> <p> <p> <p>La Federazione Gomma Plastica, che rappresenta le imprese italiane di trasformazione della gomma e della plastica, dichiara di aver voluto impostare il percorso del Tavolo Permanente Riciclo di Qualità in modo condiviso, affinché la necessità di salvare l'ambiente vada di pari passo con quella dello sviluppo industriale. <p> <p> <p> <p>I dati nazionali sul riciclo forniti dalla Federazione segnalano nel 2017 un aumento generalizzato, rispetto ai dati del 2015, degli impieghi dei polimeri riciclati: il 10% per il PET (principalmente contenitori per alimenti), il 5,5% per il PE (sacchi, tubi, imballaggi), il 3,5% per il PP e addirittura il 75% per il PS, con impiego prevalente nel settore dell'edilizia per l'isolamento termico. <p> <p> <p> <p>Ma per affrontare seriamente le sfide della Plastic Strategy occorre lavorare di più: va migliorata la qualità dei polimeri derivanti dal riciclo, ampliarne la gamma e la quantità di impiego, pensare e progettare i prodotti in plastica in modo da allungarne la vita e semplificarne il riciclo a fine vita. <p> <p> <p> <p>Infine, e non è impresa da poco, cittadini, consumatori e imprese devono essere educati maggiormente e meglio a gestire correttamente i rifiuti di plastica, a non abbandonarli, a separarli correttamente con la raccolta differenziata. <p> <p> <p> <p>È evidente che industria e istituzioni devono lavorare congiuntamente affinché questi obiettivi siano raggiunti, ed è proprio questo lo scopo dell'iniziativa. I componenti fissi del Tavolo sono sei: i rappresentanti della Federazione Gomma-Plastica e di Conai (Giorgio Quagliuolo, presidente di entrambi), dell'Istituto per la Promozione delle Plastiche da Riciclo (Angelo Bonsignori, presidente), di Corepla (Antonello Ciotti, presidente), di Enea (Roberto Morabito, Direttore di Dipartimento), di Ispra (Stefano Laporta, presidente) e di Legambiente (Stefano Ciafani, presidente). Di volta in volta è prevista la partecipazione di rappresentanti di altre categorie, come consumatori, grande distribuzione, settori merceologici, utilizzatori, amministrazioni, riciclatori. <p> <p> <p> <p>Le tematiche chiave su cui si dovrà concentrare l'attività del Tavolo verranno decise dagli stessi componenti: per ogni tematica si cercherà di identificare degli obiettivi a breve e medio termine. Una volta l'anno i risultati dell'attività del Tavolo verranno presentati in un incontro pubblico e fatti oggetto di revisione e implementazione. <p> <p><p> <p>«Il Tavolo con i principali attori del settore – afferma Stefano Ciafani di Legambiente – è lo strumento migliore per promuovere soluzioni praticabili e idee innovative e per mantenere il primato italiano su diversi ambiti della gestione dei rifiuti, poco rivendicato nel nostro Paese». <p> <p> <p> <p>Una sfida, quella dell'economia circolare, che deve coinvolgere tutti i settori, come sottolinea Stefano Laporta dell'ISPRA:«La plastica è forse il materiale più complesso da gestire nell'ottica dell'economia circolare e quindi quello su cui più si devono concentrare gli sforzi e la collaborazione pubblico-privato». <p> <p><p> <p> <p> <p> <p> <p><p> <p> <p><p> <p>", "time": "2018-05-23T02:00:00+01:00", "type": "scienza"}
{"title": "New York impara da Milano come differenziare l’umido ", "url": "https://www.lastampa.it/2018/05/25/scienza/new-york-impara-da-milano-come-differenziare-lumido-XcAJXBOcs9RfAKTKWgQIMP/pagina.html", "review": "", "content": "<p> <p>New York cerca di mettersi al passo con la raccolta dei rifiuti organici grazie ad un modello italiano e in circa due mesi ha registrato un aumento del 400%. Il risultato è stato reso possibile grazie ad una sorta di `joint venture´ tra il Consorzio Italiano Compostatori (Cic, l'associazione volontaria per la produzione del compost e del biogas a partire dai rifiuti organici che rappresenta la filiera italiana del biowaste) e un complesso residenziale a Stuyvesant Town a Manhattan che ha avviato una sperimentazione coinvolgendo 600 famiglie su un totale di 25mila abitanti dello stesso complesso.<p> <p> <p> <p>I risultati sono stati resi noti durante una presentazione a New York, nell'ambito della settimana della consapevolezza del compost (ICAW) organizzata dai compostatori americani. Da Milano hanno partecipato in video conferenza il direttore del Cic, Massimo Centemero, e l'esperto del Cic, Michele Giavini. <p> <p> <p> <p>La sperimentazione prevedeva che le famiglie facessero la raccolta dell'umido con un sistema che prevede un bidone dedicato e la raccolta porta a porta, sulla falsariga del modello italiano adottato con successo in molte città. <p> <p><p> <p>«Con la sperimentazione - ha spiegato Michele Giavini, che ha coordinato il progetto - abbiamo introdotto nuovi elementi come la fornitura agevolata di sacchetti compostabili ed un bidone di raccolta più prossimo alla propria abitazione, in questo modo l'intercettazione del rifiuto è aumentata di circa 4 volte arrivando a un 60-70% del potenziale, e mantenendo un livello di qualità molto alto degli scarti di cucina raccolti».<p> <p> <p> <p>Secondo l'ultima indagine di BioCycle negli Stati Uniti la raccolta dell'organico è attiva solo in 320 Comuni concentrati soprattutto in California per circa 4-5 milioni di persone su un totale di 325 milioni. In Italia l'umido rappresenta il 41% di tutta la raccolta differenziata ed è raccolto da circa 40 milioni di abitanti in più di 4000 Comuni sparsi sul territorio italiano. <p> <p><p> <p>L'umido viene poi trasformato in compost, ritornando alla terra, o in biogas quindi sotto forma di energia elettrica e termica.<p> <p> <p> <p>L'esempio italiano ed in particolare Milano, ha spiegato una rappresentante del Department of Sanitation di New York, è stato scelto per le similarità con la Grande Mela soprattutto per quanto riguarda la densità di popolazione. <p> <p><p> <p> <p> <p> <p> <p><p> <p> <p><p> <p>", "time": "2018-05-25T02:00:00+01:00", "type": "scienza"}
{"title": "Nuova alleanza per l’economia circolare: Interseroh entra nel capitale di Consorzio Remedia ", "url": "https://www.lastampa.it/2018/05/28/scienza/nuova-alleanza-per-leconomia-circolare-interseroh-entra-nel-capitale-di-consorzio-remedia-z0XDDKZADTy8Td8HBNs3fP/pagina.html", "review": "", "content": "<p> <p>Consorzio Remedia, il principale consorzio nazionale per la gestione dei rifiuti tecnologici, ha una nuova partnership strategica: Interseroh, azienda del Gruppo tedesco ALBA, leader europeo per i servizi ambientali e del riciclo, fa il suo ingresso nel capitale di Remedia TSR con una quota del 40%. <p> <p>   <p> <p>OBIETTIVI <p> <p>È un accordo importante per l'economia circolare nel nostro Paese: la cooperazione di Remedia con Interseroh dovrebbe aumentare sia la raccolta dei rifiuti tecnologici che quella di imballaggi e batterie al litio. <p> <p> <p> <p>Inoltre è prevista la creazione di servizi innovativi per il riciclo e il riutilizzo dei rifiuti tecnologici sul mercato italiano. <p> <p>  <p> <p>I NUMERI <p> <p>Con un fatturato di 25 milioni di euro, Remedia TSR conta ad oggi su 30 partner per l’avvio a riciclo dei RAEE e su 250 partner logistici. Nel 2017 ha raccolto 100.000 tonnellate di rifiuti tecnologici a fine vita sul territorio nazionale. Interseroh offre servizi integrati e su misura a oltre 10.000 aziende per un fatturato di 700 milioni di euro. È presente dal 2012 in Italia, che rappresenta un mercato chiave per l’azienda, dopo le recenti espansioni in Austria e Polonia. <p> <p> <p> <p>Il suo ingresso in Remedia, con la quota del 40% già di per sé consistente ma che potrà aumentare in futuro, è un'occasione per migliorare un settore, quello della gestione e del riciclo dei rifiuti, che in Italia deve ancora crescere. <p> <p> <p> <p>Per Roberto Magnaghi, amministratore unico di Interseroh Italia, quello italiano è un mercato chiave proprio per gli ampi spazi di crescita: «L'investimento in Remedia TSR ci permette di proporre alle aziende italiane servizi innovativi per la gestione dei rifiuti e delle apparecchiature elettroniche e di potenziare raccolta e gestione di rifiuti su scala industriale, compresi imballaggi e batterie a ioni di litio». <p> <p> <p> <p>Del salto di qualità beneficeranno, sempre secondo i termini dell'accordo, i 1.500 soci del Consorzio Remedia, tra cui 20 dei 30 maggiori produttori mondiali di elettronica di consumo e dell'elettrodomestico: maggiori servizi e ulteriori economie di scala saranno un sostegno rilevante per le imprese del settore. Un contributo non indifferente per l'economia circolare in Italia. <p> <p> <p> <p>Walter Rebosio, presidente del Consorzio Remedia, ne sottolinea l'importanza: «La partnership con Interseroh ci offre la possibilità di mantenere nel tempo contributi di gestione RAEE e pile a livelli molto competitivi, a vantaggio di aziende e consumatori». <p> <p><p> <p> <p> <p> <p> <p><p> <p> <p><p> <p>", "time": "2018-05-28T02:00:00+01:00", "type": "scienza"}
{"title": "Nasce “Bettery”, la superbatteria a tecnologia liquida ", "url": "https://www.lastampa.it/2018/05/31/scienza/nasce-bettery-la-superbatteria-a-tecnologia-liquida-EagZGJFGmLmf4PuHLMm1oN/pagina.html", "review": "", "content": "<p> <p>Una batteria liquida, capace di immagazzinare da tre a cinque volte più energia rispetto a una tradizionale, e offrire così nuove prospettive per lo sviluppo di fonti rinnovabili e mobilità elettrica. Due ricercatrici dell’università di Bologna, Francesca Soavi e Francesca De Giorgio, studiavano le forme di stoccaggio litio-aria da qualche anno; ma hanno capito il valore della loro scoperta solo vedendo che la batteria su cui stavano lavorando, dopo un mese di tempo, non si era ancora scaricata. Il prototipo precedente era durato appena quattro ore. <p> <p><p> <p>«Il brevetto, depositato in Italia nel 2015 dall’università, è ora in fase di estensione internazionale. A gennaio abbiamo fondato la start up innovativa Bettery, per valorizzare i risultati delle nostre ricerche», raccontano. Se infatti sono in molti nel mondo a studiare questo tipo di celle, i più si concentrano su sistemi solidi, mentre la particolarità della tecnologia nata nei laboratori bolognesi è proprio la diversa composizione. «Come nelle altre tecnologie di batterie litio-aria - spiegano - è presente il litio in forma solida, ma l’ossigeno è disciolto in un liquido. La combinazione di litio e ossigeno permette di raggiungere energie specifiche di gran lunga superiori a quelle delle batterie litio-ione presenti sul mercato». <p> <p><p> <p>Non solo: il nuovo sistema è modulabile in base alle diverse applicazioni, e permette anche di mitigare alcuni dei limiti che oggi rallentano lo sviluppo della mobilità elettrica: «La nostra batteria non ha bisogno di metalli preziosi per funzionare e questo assicura prezzi competitivi, anche considerando la maggiore capacità di stoccaggio. A questo si aggiunge l’accorciamento dei tempi di ricarica, che oggi rappresentano ancora una criticità dell’auto elettrica: nel caso della nostra cella, basterà fare rifornimento del liquido».<p> <p><p> <p>L’obiettivo di Bettery, che ha nel suo team anche tre ingegneri, è arrivare entro tre anni a un nuovo prototipo in grado di stoccare energia da fonti rinnovabili, per poi cominciare a lavorare a batterie più grandi, adatte a mezzi elettrici. Le prime risorse da investire sono arrivate da premi come StartCup Emilia Romagna, e adesso è in corso il dialogo con alcuni investitori. La strada non è breve, ma le prospettive sono positive: «Anche la Commissione europea vede nelle celle litio-aria la tecnologia di accumulo di energia del futuro. E allo stesso tempo la domanda è forte: tantissime persone chiedono batterie migliori».<p> <p><p> <p> <p> <p> <p> <p><p> <p> <p><p> <p>", "time": "2018-05-31T02:00:00+01:00", "type": "scienza"}
{"title": "Un bando Comieco per i migliori imballaggi ecosostenibili ", "url": "https://www.lastampa.it/2018/06/01/scienza/un-bando-comieco-per-i-migliori-imballaggi-ecosostenibili-h99pe5XE2HD59Tfht9kpNN/pagina.html", "review": "", "content": "<p> <p>Imballaggi di carta e cartone che diventano motori innovativi dell’economia circolare e della sostenibilità: questo è lo scopo del nuovo Bando Invenzioni di Comieco, il Consorzio Nazionale Recupero e Riciclo degli Imballaggi a base Cellulosica, che vuole valorizzare e premiare le migliori invenzioni sostenibili sviluppate nel settore dell’imballaggio cellulosico.<p> <p> <p> <p>Siamo sommersi da involucri, spesso superflui, che il più delle volte non vengono nemmeno riciclati bene; uno spreco di carta e cartone che non possiamo più sostenere.  <p> <p>Trovare soluzioni intelligenti per dei packaging ecosostenibili è un’occasione importante anche economicamente per il nostro Paese dato che l’industria cartaria italiana è tra le prime in Europa con 4,8 milioni le tonnellate di imballaggi cellulosici immesse al consumo nel 2017, un tasso di riciclo dell’80% e di recupero dell’88%. <p> <p> <p> <p>La gara si inserisce nel contesto della Comieco Factory, il programma di innovazione di Comieco che, da sempre impegnato in attività di prevenzione, vuole incoraggiare e diffondere tra le imprese una cultura di sostenibilità ambientale e valorizzare tutte le azioni volontarie che le imprese mettono in atto per lo sviluppo di imballaggi ecosostenibili in carta e cartone.<p> <p> <p> <p>Aperto a tutti i soggetti, imprese e professionisti, che abbiano depositato in Italia dal 2014 ad oggi un brevetto per imballaggi cellulosici che possiedano caratteristiche di sostenibilità, il Bando Invenzioni di Comieco prevede l’assegnazione di 3 premi per un ammontare di 35.000 euroda destinare ai migliori brevetti per invenzioni (20.000 euro), brevetti per modelli di utilità (10.000 euro) e registrazioni di disegni e modelli (5.000 euro) che riguardino il packaging o soluzioni a esso applicabili con benefici misurabili in termini ambientali. È possibile inviare i progetti fino al 30 settembre 2018.<p> <p><p> <p>Ulteriori informazioni sono disponibili sul sito: <p> <p> http://www.comieco.org/ <p> <p> <p> <p> <p> <p> <p> <p><p> <p> <p><p> <p>", "time": "2018-06-01T02:00:00+01:00", "type": "scienza"}
{"title": "Un Bond contro i cambiamenti climatici ", "url": "https://www.lastampa.it/2018/06/04/scienza/un-bond-contro-i-cambiamenti-climatici-F9aijmGgIJTMkioI39s9KK/pagina.html", "review": "", "content": "<p> <p>Eurizon, la società di gestione del risparmio del gruppo Intesa Sanpaolo, rafforza l’impegno negli Investimenti Responsabili introducendo, nella propria gamma d’offerta, Eurizon Fund - Absolute Green Bonds il primo strumento istituito da un asset manager di matrice italiana specializzato sui mercati obbligazionari internazionali che permette di finanziare progetti legati all’ambiente.  <p> <p>  <p> <p>Il percorso di Eurizon è perfettamente in linea con l’impegno che il Gruppo Intesa Sanpaolo persegue in favore di un sistema economico sostenibile  , come dimostra il collocamento del Green Bond di Intesa Sanpaolo, prima obbligazione Green emessa da una banca italiana, nel giugno 2017.  <p> <p>  <p> <p>Eurizon Fund - Absolute Green Bonds seleziona dunque i titoli obbligazionari  , principalmente investment grade, utilizzando i criteri definiti dai GBP (Green Bonds Principles) al fine di sostenere la crescita di investimenti con tematiche ambientali Green, per contrastare i cambiamenti climatici, gestire in modo sostenibile il consumo di risorse naturali, controllare e diminuire l’inquinamento.  <p> <p>  <p> <p>Eurizon si muove infatti nella convinzione che la creazione di valore di lungo periodo per i propri clienti passi attraverso l’attività di supporto allo sviluppo di un sistema di imprese valido e sostenibile.  <p> <p>  <p> <p>Questa logica ha assunto via via un’importanza crescente all’interno della società, fino a diventare parte della mission aziendale: Eurizon si pone come investitore attivo e responsabile verso le realtà presenti nei portafogli e integra i criteri ESG (ambientali, sociali e di governance) all’interno del processo d’investimento. <p> <p>  <p> <p>Come afferma Massimo Mazzini, Responsabile Direzione Marketing e Sviluppo Commerciale di Eurizon: “Nella comunità finanziaria cresce la consapevolezza di poter contribuire alla lotta al cambiamento climatico e al miglioramento della qualità della vita. Lo scorso marzo infatti è stato approvato il Commission's Action Plan for a greener and cleaner economy, il piano d’azione sulla finanza sostenibile della Commissione Europea che rientra negli sforzi della Capital Market Union per coniugare la finanza con le esigenze dell’economia europea a beneficio del pianeta e della società” . <p> <p>  <p> <p>  <p> <p> <p> <p> <p> <p><p> <p> <p><p> <p>", "time": "2018-06-04T06:00:00+01:00", "type": "scienza"}
{"title": "Sempre più aziende italiane scommettono sulla green economy ", "url": "https://www.lastampa.it/2018/06/13/scienza/sempre-pi-aziende-italiane-scommettono-sulla-green-economy-xitRmNjd3gABwOncOCUJqM/pagina.html", "review": "", "content": "<p> <p>Un’economia più sostenibile è un’economia più forte, competitiva. E sono molte le aziende italiane che lo credono e che sempre di più cercano di avere ruoli attivi nei processi di decarbonizzazione e transizione energetica. <p> <p>I modelli di innovazione nel nostro Paese ci sono e sono presenti in vari settori: da quello energetico alla produzione, dall’efficienza e digitalizzazione alla chimica verde, dalla gestione dei servizi pubblici locali sino alla distribuzione.<p> <p> <p> <p>Economia circolare, efficienza energetica e green economy possono e devono (e in parte lo stanno già facendo) potenziare le cosiddette eccellenze imprenditoriali italiane. Se ne è parlato recentemente al convegno organizzato dal Kyoto Club “Imprese innovative all’avanguardia della transizione energetica e dell’economia circolare” al quale hanno partecipato esponenti di importanti aziende italiane, che hanno presentato buone pratiche che vanno nella direzione di una nuova economia più sostenibile, rispettosa dell’ambiente e dei territori.<p> <p> <p> <p>L’ECONOMIA CIRCOLARE NEI TERRITORI <p> <p>Proprio alla vigilia dei 20 anni di Kyoto Club, che verranno celebrati nel 2019, Catia Bastioli Presidente di Kyoto Club eTernae Ad diNovamontsostiene che l’impegno dell’Associazione per l’innovazione e la sostenibilità è più che mai attuale: «La crisi climatica in atto può essere superata solo grazie alla ricerca e all'innovazione applicata ai territori, con una decisa transizione verso la bioeconomia e l'economia circolare». Un’opportunità per il \"sistema Italia\". Ma non c'è tempo da perdere: sia per i rischi legati ai cambiamenti climatici e alla erosione delle risorse naturali, sia per giocare la partita della competitività da protagonisti. <p> <p> <p> <p>Non mancano i buoni esempi nelle amministrazioni locali. D’altronde la crescita esponenziale di sensibilità da parte dei cittadini per i temi ambientali ha favorito politiche tese a migliorare la qualità dell'ambiente, come spiega Marco Granelli, Assessore alla Mobilità e all’Ambiente del Comune di Milano: «Le scelte ecologiche sono oggi ben accette anzi, spesso richieste espressamente da una fetta sempre più numerosa della popolazione. Sono certo che anche il mondo dell'impresa abbia le stesse giuste sollecitazioni. Questo ci aiuta con provvedimenti come il vincolo recentemente adottato a Milano, dal 1 ottobre 2023 saranno vietate le caldaie a gasolio. L'obiettivo è raggiungibile per tutti grazie anche a 30 milioni di euro che mettiamo a disposizione attraverso bandi a favore dei condomìni che si metteranno in regola».<p> <p> <p> <p>Il cambiamento nelle scelte e metodologie economiche e politiche deve essere rivolto alla salvaguardia del pianeta, sottolinea il vicepresidente di Anci Lombardia, Sergio Zanetti: «Aria, acqua, terra sono risorse da utilizzare con responsabilità e parsimonia; sono beni preziosi che non possediamo. Sono affidati al genere umano e li dobbiamo preservare al meglio per le generazioni che verranno. I Comuni di Anci sono in prima fila nell' azione sinergica, volta al raggiungimento degli obiettivi di Kyoto, perché consapevoli attori del benessere attuale e futuro dei loro cittadini».<p> <p> <p> <p>LA GREEN ECONOMY: UNA SCELTA VINCENTE <p> <p>D’altra parte è ormai appurato che un’economia a misura d’uomo sia più solida e pronta ad affrontare le sfide di un futuro sempre più incerto. «Occorre incrociare innovazione e qualità con valori e coesione sociale – afferma Ermete Realacci, Presidente della Fondazione Symbola – ricerca e tecnologia con design e bellezza, industria 4.0 e antichi saperi. La green economy è la frontiera più avanzata e un formidabile fattore di competitività». Realacci cita il rapporto GreenItaly per evidenziare come in Italia le imprese che hanno scommesso sulla green economy esportino di più, innovino di più, aumentando l’occupazione: «Le nostre aziende green sono 355mila, ossia il 27,1% del totale (quota che sale a 33,8% nell’industria manifatturiera); e sempre all’economia verde nel 2017 si devono 320.000 green jobs, pari a circa il 40% del totale dei nuovi posti di lavoro».<p> <p> <p> <p>Numeri importanti, che fanno ben sperare. Che puntare su un approccio più sostenibile sia conveniente in termini economici è qualcosa di cui si sono accorte le stesse aziende. Luca Meini, Head of Environmental Strategies di Enel Group, sottolinea il ruolo della sua azienda: «Dopo essere stata la prima utilities a vedere la transizione energetica come un’opportunità, oggi Enel ha incluso anche il tema Economia circolare tra i suoi drivers strategici: dal Progetto Futur-e, la rigenerazione dei siti di 23 centrali in ottica di economia circolare al di fuori, al lancio di Enel X, Divisione che mette assieme tutte le attività innovative del Gruppo non legate alla commodity, a numerosi ulteriori progetti in tutte le Divisioni». <p> <p> <p> <p> INNOVARE PER ESSERE SOSTENIBILI <p> <p>L’innovazione e la ricerca sono fondamentali per l’economia verde, come nel caso della connettività, parola che oggi identifica la trasformazione più dirompente del mondo tecnologico e dei modelli produttivi secondo Laura Bruni, Direttore Affari Istituzionali Schneider Electric, multinazionale specialista nella gestione dell’energia e nell’automazione: «Portare sul mercato nuovi modelli che utilizzino l’Internet delle Cose per ridurre i consumi energetici e aumentare l’efficienza operativa costituisce un’opportunità che abbiamo colto realizzando EcoStruxure, un’ architettura aperta, nativamente predisposta all’IoT, con soluzioni su misura per gestire e controllare da uno smartphone case, edifici, città, processi industriali, infrastrutture». <p> <p> <p> <p>La trasformazione digitale può e deve essere leva di sviluppo sostenibile; la competitività delle imprese deve andare di pari passo con la riduzione dei consumi energetici e delle emissioni. In altre parole con il benessere e qualità della vita dei cittadini.  <p> <p> <p> <p>«Oggi un'azienda innovativa e pronta a cogliere le sfide del mercato, non può pensare al proprio modello di business senza integrare la sostenibilità nel piano industriale, proprio perché è una delle esigenze primarie dei cittadini», afferma Alessandro Russo, Presidente e Amministratore delegato di Gruppo CAP, che si occupa di gestire l’acqua pubblica. Garantire l’efficienza del servizio non basta, bisogna farlo investendo in nuove tecnologie per lo sviluppo sostenibile del territorio. <p> <p><p> <p> <p> <p> <p> <p><p> <p> <p><p> <p>", "time": "2018-06-13T02:00:00+01:00", "type": "scienza"}
{"title": "L’azienda italiana che conquista i grandi brand con le fibre ecosostenibili ", "url": "https://www.lastampa.it/2018/06/15/scienza/lazienda-italiana-che-conquista-i-grandi-brand-con-le-fibre-ecosostenibili-5IYSWgPvZXCyigp7oNRZqM/pagina.html", "review": "", "content": "<p> <p>Comprare a getto continuo abiti a poco prezzo da accantonare o addirittura buttare presto per acquistarne altri: la famigerata fast fashion crea danni all’ambiente, ai lavoratori e alla nostra salute, ma per fortuna cresce il numero di consumatori consapevoli, alla ricerca di capi etici ed ecosostenibili, un trend che le aziende non possono più ignorare. <p> <p> <p> <p>L’italiana Fulgar, leader del settore tessile nella produzione di filati, è tra queste: il suo programma green da diversi anni coinvolge sia il processo produttivo sia l’offerta di prodotti. Tanto che diversi brand nordeuropei, anglosassoni e nord americani hanno scelto le sue specialità, come Q-NOVA® ed EVO®. Tra queste c’è ARKET, brand del Gruppo svedese H&amp;M, che utilizza Q-NOVA.<p> <p> <p> <p>Nata 5 anni fa, Q-NOVA è stata la prima specialità green della Fulgar. Si tratta di una fibra ecosostenibile di nylon, prodotta con una riduzione di emissioni di CO2 e un minore consumo di risorse idriche: è ottenuta esclusivamente da materie prime rigenerate attraverso un processo meccanico che non prevede l’utilizzo di materiali chimici. <p> <p> <p> <p>Alla Fulgar sottolineano, per dare un’idea dell’importanza di questo prodotto in termini di sostenibilità, che solo nel 2017, attraverso il sistema di riciclo Q-NOVA®, si sono risparmiati più di 11 milioni di litri di acqua. <p> <p><p> <p><p><p><p><p><p> <p><p> <p>Nel 2018, se la tendenza d’incremento di domanda del filato Q-NOVA® si attesterà intorno al +30%, si potranno superare i 15 milioni di litri d’acqua risparmiati. <p> <p>  <p> <p>Inoltre, affermano ancora alla Fulgar, la fibra vanta benefici funzionali ed estetici: la leggerezza e la buona gestione dell’umidità che permette di mantenere la pelle fresca e asciutta, la resistenza e la brillantezza dei colori che, grazie all’ottima resa tintoriale, permette di avere gli stessi livelli di solidità di quelli realizzati in poliammide vergine.<p> <p> <p> <p>Già nel 2013 Q-NOVA® ha ottenuto la certificazione europea Ecolabel EU e quella internazionale Global Recycled Standard: entrambe attestano il sistema di riciclaggio e la quantità di prodotto riciclato. <p> <p> <p> <p>Nel 2017, dopo che Fulgar ha sottoposto a valutazione d’impatto ambientale l’intero processo di realizzazione dei suoi prodotti attraverso il metodo scientifico LCA (Life Cycle Assessment)svolto secondo metodologia PEF, il filato Q-NOVA® è entrato a far parte dell’Higg Index, indice di valutazione dell’impatto ambientale dell’intero ciclo di vita di un capo messo a punto dalla SAC (Sustainable Apparel Coalition).<p> <p><p> <p>Grazie a questo impegno FULGAR ha ottenuto una menzione speciale all’interno del rapporto annuale “Green Italy 2017”, realizzato dalla Fondazione Symbola, Unioncamere e patrocinato dal Ministero Dell’Ambiente. <p> <p><p> <p> <p> <p> <p> <p><p> <p> <p><p> <p>", "time": "2018-06-15T02:00:00+01:00", "type": "scienza"}
{"title": "Cinque milioni di tonnellate di tecnologia avviate al riciclo ", "url": "https://www.lastampa.it/2018/06/11/scienza/cinque-milioni-di-tonnellate-di-tecnologia-avviate-al-riciclo-LrZ0khPZFj4rhTWY9ubt5N/pagina.html", "review": "", "content": "<p> <p>Oltre cinque milioni di tonnellate di pile e batterie esauste, rifiuti elettronici e pneumatici fuori uso gestiti negli ultimi trent’anni. Sono i dati che il Cobat, Consorzio Nazionale Raccolta e Riciclo, fornisce nell’ultimo rapporto annuale di attività. Secondo il rapporto, nel solo 2017 sono state oltre 140 mila le tonnellate di prodotti tecnologici raccolti, avviati al riciclo e trasformati in nuove risorse. Inoltre sono stati percorsi quasi 2 milioni di km con un taglio di emissioni inquinanti di più del 57% rispetto al 2016 grazie al rinnovo del parco mezzi della rete logistica.  <p> <p>  <p> <p>Il Cobat è nato nel 1988 ed è stato uno dei primi ad avviare in Italia un percorso virtuoso di economia circolare, gestendo da 30 anni il fine vita dei beni immessi al consumo. <p> <p>«Siamo nati per risolvere il problema ambientale delle batterie al piombo, trasformandolo in un’opportunità economica per il Paese – sottolinea Giancarlo Morandi, Presidente di Cobat – poi abbiamo applicato il metodo anche ai RAEE. Il principio dell’economia circolare, anche se ancora non sapevamo che si chiamasse così, ci ha guidato quando, in anticipo sulle normative nazionali ed europee, abbiamo creato la prima filiera per la raccolta e il riciclo dei moduli fotovoltaici. E lo stesso abbiamo fatto, continuiamo e continueremo a fare, con gli pneumatici e tante altre tipologie di prodotti di nuova generazione, su cui è necessario investire in ricerca, per arrivare ai fuochi di segnalazione e pirotecnici, con la promozione del nuovo consorzio Cogepir». <p> <p>  <p> <p> PILE E ACCUMULATORI ESAUSTI   <p> <p>Nel 2017 il Cobat   si è riconfermato primo Sistema di raccolta e di riciclo di pile e accumulatori in Italia con il 49,3% dell’immesso al consumo di accumulatori industriali e per veicoli e il 26,8% in quello delle pile e degli accumulatori portatili. Nel settore degli accumulatori al piombo, il Consorzio ha raccolto oltre 117 mila tonnellate in tutta Italia. <p> <p>  <p> <p>Le Regioni che registrano il maggiore incremento dei quantitativi di raccolta sono Umbria (+33%), Piemonte-Val d’Aosta (+23%) e Lazio (+12). In termini assoluti, Lombardia, Veneto e Campania raggiungono i migliori risultati rispettivamente con oltre 22 mila e più di 12 mila tonnellate per le ultime due Regioni. <p> <p>   <p> <p>In termini assoluti sono Lombardia, Veneto e Lazio le regioni più virtuose, rispettivamente con oltre 505,277 e 135 tonnellate, mentre per quanto riguarda la variazione percentuale rispetto al 2016 emergono su tutte Calabria (+277%), Sardegna (+253%) e Campania (+202%).  <p> <p>   <p> <p>LA GESTIONE DEI RAEE  <p> <p>Particolarmente significativi, per il Cobat, i dati sulla gestione dei RAEE, i rifiuti da apparecchiature elettriche ed elettroniche. Nel 2017 ne sono state raccolte quasi 16 mila tonnellate, grazie agli oltre 1.300 punti di raccolta in tutta Italia. <p> <p>Significativa la raccolta dei RAEE professionali, svolta direttamente dal Consorzio attraverso i Punti Cobat presso i clienti dei propri Soci, passata da 161 tonnellate nel 2016 a 1.360 tonnellate nel 2017. <p> <p>   <p> <p>GLI PFU-PNEUMATICI FUORI USO  <p> <p>Sempre nel 2017 il Consorzio ha ottenuto il formale riconoscimento da parte del Comitato per la Gestione degli Pneumatici Fuori Uso presso l’ACI, per la gestione degli PFU prodotti dal settore dell’autodemolizione. Il quantitativo gestito dal Cobat ha superato le 1.800 tonnellate, corrispondente a un incremento del 10% rispetto al 2016. <p> <p>   <p> <p>LOGISTICA PIÙ SOSTENIBILE  <p> <p>Il Consorzio monitora e rendiconta periodicamente l’impatto ambientale delle proprie attività. Ogni anno elabora un indice dei km percorsi per la raccolta di ogni singola tonnellata di rifiuto gestita: nel 2017 sono stati oltre 1 milione e 800 mila i km percorsi con un risparmio di emissioni di gas inquinanti di più del 57% rispetto all’anno precedente.  <p> <p>Il decremento è dovuto al miglioramento del parco automezzi della rete logistica a cui si affida Cobat: rispetto ad appena 4 anni fa, le categorie Euro 0, Euro 1, Euro 2, Euro 3, Euro 4 hanno subito una forte diminuzione mentre è cresciuta la categoria Euro 5 ed è stata inserita la categoria Euro 6 (assente nel 2016), la quale con il suo 23% risulta essere la più presente dopo la categoria Euro 5 con il 27%. <p> <p>   <p> <p>LA RETE  <p> <p>Al Consorzio affidano la responsabilità della fine vita dei loro prodotti  oltre 1.200 Produttori e Importatori di pile e accumulatori, apparecchiature elettriche ed elettroniche, moduli fotovoltaici e pneumatici, con un immesso al consumo pari a più di 219 mila tonnellate.  <p> <p>«  Migliorare la raccolta – dichiara Michele Zilla, Direttore Generale di Cobat – significa rendere più facile e veloce il servizio offerto alle imprese e ai cittadini. Per questo motivo abbiamo fatto accordi con grandi associazioni di categoria, permettendo a decine di migliaia di imprese di usufruire dei nostri servizi di raccolta in maniera semplificata attraverso un’apposita piattaforma web». Inoltre il Consorzio collabora con i produttori di beni per trovare nuove soluzioni dedicate agli utenti finali, aggiunge Zilla: «Uno degli esempi è Cobat Zero Waste, un progetto che permette all’acquirente finale di attivare una garanzia sul fine vita del bene comprato e successivamente richiedere il ritiro attraverso una semplice procedura online».  <p> <p>  <p> <p>  <p> <p> <p> <p> <p> <p><p> <p> <p><p> <p>", "time": "2018-06-11T06:00:00+01:00", "type": "scienza"}
{"title": "Una risposta italiana alle sfide globali ", "url": "https://www.lastampa.it/2018/06/15/scienza/una-risposta-italiana-alle-sfide-globali-W8555eSZdo8zOajkBpxB6M/pagina.html", "review": "", "content": "<p> <p>L’edizione 2018 della conferenza dell’ICABR - il consorzio fondato nel 1998 che raccoglie persone e organizzazioni interessate alla bioeconomia, alle biotecnologie agricole, allo sviluppo rurale e alla ricerca economica in ambito bio-based – ha per tema l’impatto delle nuove catene di valore e delle nuove tecnologie sul sistema agroalimentare. <p> <p><p> <p>In questa assise internazionale una delle risposte alle sfide globali che ci troviamo di fronte, quelle del cambiamento climatico, della scarsità di risorse, delle emissioni di gas serra, della desertificazione del suolo, arriva appunto dall’Italia che, con Novamont, illustra un modello di bioeconomia fondato sullo sviluppo delle bioplastiche degradabili e compostabili, concepite per fornire una soluzione al problema dei rifiuti organici.<p> <p><p> <p>Ogni anno, nella sola Europa, vengono prodotte 96 milioni di tonnellate di rifiuto organico e 66 milioni di questi 96 non sono raccolti ma vengono conferiti in discarica: ben due terzi. Una perdita immane per tutto il sistema. <p> <p>Gli scarti alimentari, infatti, se recuperati con la raccolta differenziata e trattati negli impianti di compostaggio, possono trasformarsi in compost, ricco di sostanze umiche, prezioso ammendante per i terreni e miglior alleato nella lotta al fenomeno della desertificazione del suolo. <p> <p><p> <p>E contrastare la desertificazione significa contribuire alla lotta al cambiamento climatico - grazie alla capacità del suolo di catturare l’anidride carbonica atmosferica nel terreno – e preservare la sicurezza alimentare delle colture. <p> <p>Una corretta raccolta della frazione organica, con l’utilizzo di soluzioni biodegradabili e compostabili come le bioplastiche di Novamont, aiuta a ridurre la contaminazione da plastiche del rifiuto organico e di conseguenza ad ottenere un compost di qualità.<p> <p><p> <p><p> <p><p> <p>Nell’intervento di Giulia Gregori, keynote speaker di Novamont, sarà anche presentato il caso studio della raccolta differenziata dell’organico a Stuy Town, NYC. Si tratta di un progetto, ideato da Eunomia (società indipendente di consulenza nei servizi ambientali) con il contributo di Novamont e Biobag, condotto nel plesso residenziale di Stuy Town a Manhattan, che ha dimostrato come è possibile aumentare l’intercettazione dei rifiuti organici prodotti da edifici plurifamiliari di oltre il 400%.<p> <p> <p> <p><p> <p> <p> <p> <p> <p><p> <p> <p><p> <p>", "time": "2018-06-15T08:53:25+01:00", "type": "scienza"}
{"title": "Le lumache preferiscono la carta all’insalata ", "url": "https://www.lastampa.it/2018/06/13/scienza/le-lumache-preferiscono-la-carta-allinsalata-XnqjPb16MpgHvi58gnUGnO/pagina.html", "review": "", "content": "<p> <p>In un bell’articolo de Il Foglio pubblicato il 26 maggio del 2017 si raccontava che le lumache dell’appennino preferiscono mangiare la posta nella cassetta delle lettere piuttosto che l’insalata, in contrasto con l’istinto naturale che guiderebbe gli animali verso le cose più giuste e pure. In realtà la carta è il primo “bio-materiale” della storia, con alle spalle circa 800 anni di tecnologie.<p> <p><p> <p>Ma non basta. Negli ultimi dieci anni, le foreste in Europa sono cresciute di una superficie pari a quella dell’intera Svizzera (41.285 Km2 - elaborazione TwoSides su dati FAO 2015) o due volte quella della Lombardia. Una materia prima rinnovabile che va a fotosintesi e quindi ad energia solare e il 75% delle fibre rinnovabili utilizzate dal settore sono certificate.  <p> <p> <p> <p>Inoltre, in Italia il tasso di circolarità della carta è di circa il 60% (60 kg su 100 sono carta da riciclare), mentre gli imballaggi in carta in Italia vengono riciclati all’80% (praticamente raggiungiamo i nuovi obiettivi del pacchetto dell’economia circolare approvato di recente a livello europeo).<p> <p><p> <p>Numeri invidiabili, eppure si continua ad affermare che l’ufficio “paperless” fa risparmiare soldi e diminuisce l’impatto ambientale. Nell’ultimo decennio è capitato spesso di leggere ed ascoltare dichiarazioni simili, avanzate dal mondo digitale e delle utilities, che usa il tema ambientale anche per mettere in atto pratiche di greenwashing che, tra l’altro, trasferiscono sul cliente finale i costi della stampa delle comunicazioni che spesso archiviate su carta.<p> <p><p> <p>Basti ricordare a questo proposito che l’industria mondiale del digitale è responsabile di circa il 2% delle emissioni globali, pari a quelle dell’aviazione a livello mondiale (GeSi SMARTer2020: the role of ICT in driving a sustainable future). Inoltre ogni anno l’industria elettronica produce circa 41 milioni di tonnellate di scarti elettronici provenienti da computer e smarthphone (programma ambientale nazioni unite UNEP 2015) il cui riciclo non è facile né in Italia nè in altri Paesi.<p> <p><p> <p>Qualche dato puntuale. Un solo messaggio di posta elettronica produce 10 gr di CO2!     Una ricerca su Google corrisponde a un consumo di 3,5 gr di CO2, mentre un foglio A4 a 3,4 gr di CO2  (Cepi, A. Wisnerr-Gross, Harvard University,  www.CO2Stats.com, Swedish Royal Institrutre for Technology). E il foglio di carta una volta prodotto non consumerà più CO2 ma anzi ne stoccherà all’interno! <p> <p> <p> <p>I risparmi economici negli acquisti di carta? Proviamo a calcolare quanto un ufficio qualsiasi spende per sistemi informatici e digitali. Conto non difficile: i costi della carta e delle spese postali non sono assolutamente paragonabili a quelle per un buon sistema informatico! L’industria cartaria, con 7,4 miliardi di fatturato, è parte di una filiera che, solo in Italia, “vale” 31 miliardi di euro, con 200.000 addetti e 680.000 nell’indotto, circa 1,5% del PIL. La carta è il prodotto più riciclato in Europa. Sono i dati che presenta ogni anno, da 10 anni, Assocarta con la Filiera deCarta, Editoria, Stampa e Trasformazione (con Acimga,Aie, Argi, Asig, Assografici e Fieg).<p> <p><p> <p>Contrasto di interessi tra digitale e carta? No, Assocarta lavora ad esempio all’integrazione tra le diverse tecnologie. Le fabbriche di produzione della carta sono digitali e già molto “Industria 4.0”.<p> <p><p> <p>I vantaggi del digitale sono evidenti nella pubblica amministrazione e più in generale nella nostra società sempre più complessa. Però l’introduzione del digitale non può più essere motivato sotto il profilo del risparmio dei costi e della salvaguardia ambientale. L’uso ragionevole e oculato delle risorse è un principio universalmente riconosciuto, ma proprio per questo l’analisi delle questioni in gioco deve comprendere tutte le opzioni, incluse il costi e l’impatto ambientale del digitale.<p> <p><p> <p>(Maggiori informazioni su  www.twosides.info/it)<p> <p><p> <p> <p> <p> <p> <p> <p> <p><p> <p> <p><p> <p>", "time": "2018-06-13T08:39:41+01:00", "type": "scienza"}
{"title": "I contenitori riutilizzabili sono il futuro? ", "url": "https://www.lastampa.it/2018/06/21/scienza/i-contenitori-riutilizzabili-sono-il-futuro-HzawYVBt4fjzCSg15SNeuI/pagina.html", "review": "", "content": "<p> <p>Accreditare ancora di più il tema del riuso tra le istituzioni comunitarie e l’opinione pubblica. È lo scopo per cui EURepack, il consorzio italiano di aziende che promuovono l’imballaggio riutilizzabile, ha presentato “R1-Reuse”, la rete europea per il riutilizzo. L’obiettivo è di ottenere una regolamentazione europea che riconosca ufficialmente il valore sostenibile del riutilizzo e di colmare il “circularity gap”. <p> <p><p> <p>«In una società in gran parte basata sull’obsolescenza programmata delle merci – afferma Carlo Milanoli, presidente di EURepack – il nostro consorzio vuole sottolineare come esistano dei modelli di business basati sui sistemi di imballaggio riutilizzabili che propongono un’alternativa reale ed efficace al problema ecologico e che necessitano di maggiore riconoscimento a livello di istituzioni comunitarie e di opinione pubblica». <p> <p>  <p> <p>I DATI E LA RICERCA UNIVERSITARIA SUL RIUSO <p> <p>I dati dell’impresa sociale Circle Economy parlano di un circularity gap allarmante: solo il 9% dell’economia mondiale è circolare. I rifiuti, inclusi quelli da imballaggio, crescono spinti dai nuovi stili di vita e di consumo come il commercio online e il consumo di cibi pronti. In questo circolo vizioso gli imballaggi hanno un ruolo importante: occorre intercettarli tramite sistemi di raccolta domiciliare, ma anche prevenire e ridurre la produzione. <p> <p><p> <p>In Italia gli imballaggi costituiscono il 35-40% in peso, ed il 55-60 % in volume, dei rifiuti solidi urbani che si producono ogni anno: numeri che devono far riflettere e soprattutto portare ad iniziative concrete, come è emerso anche al recente convegno “R1-Reuse, la rete europea per il riutilizzo” nell’ambito della manifestazione Macfrut 2018, a Rimini, dove è stata analizzata la funzione strategica del riutilizzo. <p> <p><p> <p>Lo studio sul riutilizzo degli imballaggi in Italia commissionato da CONAI al Politecnico di Milano ha evidenziato che in Italia sono presenti ben 38 diverse declinazioni del riutilizzo, suddivise tra le seguenti tipologie: 37% plastica, 24% acciaio, 18% legno, 11% alluminio, 5% vetro e 5% carta e cartone. <p> <p><p> <p>Uno dei settori di utilizzo principale è quello del food&amp;beverage, dove giocano un ruolo importante nel comparto ortofrutticolo le cassette in plastica gestite da società di pooling. <p> <p><p> <p>La valutazione tramite metodologia LCA (Life Cycle Assessment) degli impatti ambientali del ciclo di vita di varie tipologie di imballaggi ha evidenziato come l’impatto ambientale dovuto al processo di rigenerazione ad ogni ciclo sia generalmente modesto rispetto a quello associato alla produzione dell’imballaggio stesso e sia associato prevalentemente al trasporto dall’utilizzatore all’impianto di rigenerazione e alla gestione dei residui rimasti nell’imballaggio. Questo suggerisce l’importanza di una corretta dislocazione sul territorio degli impianti di rigenerazione e il ruolo dell’utilizzatore nella circolarità dell’imballaggio. <p> <p> <p> <p>Anche il consorzio spagnolo del riuso Areco (Asociación de Operadores Logísticos de Elementos Reutilizables Ecosostenibles) ha promosso uno studio sui vantaggi economici ed ambientali della cassetta riutilizzabile in plastica realizzato con l’UNESCO e l’Universitat Pompeu Fabra di Barcellona.  <p> <p> <p> <p>In un primo abstract dei risultati derivanti dal confronto tra contenitori di plastica riutilizzabili e i tradizionali monouso in cartone risulta che questi ultimi in Spagna abbiano un indice di riciclo dell’80%, a fronte del 100% delle cassette riutilizzabili in polipropilene e polietilene. <p> <p><p> <p>Si stima che le cassette di plastica abbiano un ciclo di vita che va dai 10 ai 15 anni, e che vengano impiegate a rotazione per 10 volte all’anno. Viceversa, il contenitore di cartone monouso, una volta utilizzato, deve essere avviato agli impianti di riciclo.<p> <p>  <p> <p>LE AZIENDE CHE INNOVANO CON IL RIUSO <p> <p>Partendo dai dati relativi al consumo di pizza in Italia la bresciana Michelangelo Metal Box ha notato che le pizze da asporto ordinate annualmente ammontano a 1,6 miliardi, con uno spreco di circa 2 milioni di cartoni al giorno. L’azienda ha così inventato e brevettato il contenitore in alluminio riutilizzabile per pizza da asporto, che mantiene inoltre inalterato il sapore e la temperatura. Tale recipiente può essere impiegato fino a 10 volte e rigenerato sprecando minor energia rispetto al cartone.<p> <p><p> <p>Dall’esigenza di confezionamento delle zucche dell’azienda Fellini Patrizio è partita la ricerca per un imballaggio innovativo ed ecologico: la Fellybag, una borsa elastica, robusta, lavabile e riciclabile che risolve la problematica degli shopper usa e getta. Il riuso di questa borsa è potenzialmente illimitato, e per questo la Fellybag è in esame presso il Ministero dell’Ambiente e Federdistribuzione.  <p> <p> <p> <p>La società finlandese RePack ha creato un sistema di imballaggi riutilizzabili con materiali riciclati ideale per gli acquisti online. Le aziende che aderiscono al sistema addebitano una cauzione sul packaging che viene restituita una volta che, dopo aver ricevuto la merce, il cliente rispedisce al mittente l’imballaggio. Le buste di RePack possono essere riusate almeno 20 volte: uno studio LCA ha stimato che la loro impronta ecologica è del 50% inferiore rispetto ad equivalenti versioni monouso. <p> <p>  <p> <p>I COMUNI VIRTUOSI SI IMPEGNANO PER IL RIUSO  <p> <p>«I rifiuti, inclusi quelli da imballaggio – dichiara Silvia Ricci, responsabile campagne dell’Associazione Comuni Virtuosi – crescono spinti dai nuovi stili di vita e di consumo come il commercio online e il consumo di cibi pronti. Questo aumento dei rifiuti richiede non solamente un ripensamento di nuovi sistemi di raccolta mirati a tipologie di imballaggi difficilmente intercettati dai sistemi di raccolta domiciliare, ma anche iniziative di prevenzione e riduzione efficaci mirate a manufatti usa e getta, imballaggi primari e commerciali».<p> <p><p> <p>Per questo motivo, continua Ricci, l’Associazione prende una posizione chiara: «Vogliamo lavorare con Eurepack e gli altri partner nazionali e europei come la piattaforma Reloop, affinché i sistemi che prevedono l'impiego di contenitori riutilizzabili vengano promossi e adottati». <p> <p><p> <p>L’Associazione Comuni Virtuosi che da oltre un decennio promuove buone pratiche di gestione dei rifiuti a livello locale, così come campagne nazionali mirate alla prevenzione e alla riduzione dei rifiuti, sottolinea quindi la necessità di un cambiamento nei processi produttivi, che risultano prevalentemente lineari per una percentuale superiore al 90% delle aziende, come certifica il recente rapporto di Circle Economy. <p> <p><p> <p>Secondo l’Associazione i sistemi riutilizzabili adottabili nel settore B2C ma anche B2B, rispettivamente vendita ai consumatori e vendita ad altre società, con un’estensione dei sistemi di cassette e pallet riutilizzabili anche nei mercati cittadini, possono portare, già nel breve periodo, benefici ambientali ed economici di cui trarrebbero tutti beneficio. <p> <p><p> <p>Meno costi per gli enti locali e bollette più leggere per i cittadini si traducono in maggiore capacità di spesa per le famiglie, senza parlare della maggiore occupazione che i sistemi di riutilizzo garantiscono. <p> <p> <p> <p>IL FUTURO È NEGLI IMBALLAGGI RIUTILIZZABILI <p> <p>Clarissa Morawski, co-fondatrice e managing Director di Reloop, la prima piattaforma paneuropea con sede in Germania, Spagna e Belgio attiva sulle questioni relative ai rifiuti e al business ad essi correlato nell’ambito dell’Unione Europea ha illustrato come, in seno al Parlamento Europeo, sia in corso un dibattito sul tema degli imballaggi riutilizzabili. <p> <p><p> <p>Ha concluso il suo intervento al convegno esortando tutti coloro che operano nel campo del riutilizzo a fare realmente “rete”, a supporto di chi a livello di istituzioni europee è chiamato a regolamentare il tema, affinché le normative che vedranno la luce già nei prossimi mesi, effettivamente agevolino gli operatori nei rispettivi contesti.<p> <p><p> <p>Anche Gianluca Bertazzoli, in rappresentanza di POLIECO, consorzio nazionale per il riciclaggio dei rifiuti dei beni a base di polietilene, ha evidenziato come a suo giudizio emerga poca chiarezza nella definizione corrente di “imballaggio riutilizzabile”.  <p> <p>L’auspicio è quindi che il tema del riutilizzo venga normato a livello nazionale ed europeo in modo da avere certezze operative condivise. <p> <p><p> <p>Carlo Milanoli a nome di EURepack, ribadisce: «EURepack ha mostrato, grazie ai ricercatori, ai consorzi e alle aziende impegnate in questo percorso, come i sistemi d’imballaggio riutilizzabili non generino rifiuto e si inseriscano in una catena virtuosa di valore per l’economia circolare». <p> <p><p> <p>«I contenitori riutilizzabili sono il futuro – continua – l’unica vera risposta alle esigenze dell’economia circolare. Intendiamo garantire il massimo impegno per allargare e sviluppare la rete europea del riutilizzo che abbiamo identificato, promuovendo e collaborando ad iniziative comuni che accreditino maggiormente i sistemi di imballaggio riutilizzabile». <p> <p><p> <p> <p> <p> <p> <p><p> <p> <p><p> <p>", "time": "2018-06-21T02:00:00+01:00", "type": "scienza"}
{"title": "Dal carsharing al carpooling, dal treno al taxi: per spostarsi gli italiani lasciano a casa l’auto privata ", "url": "https://www.lastampa.it/2018/04/28/scienza/dal-carsharing-al-carpooling-dal-treno-al-taxi-per-spostarsi-gli-italiani-lasciano-a-casa-lauto-privata-d5pb4h4Z7jDexPEXeaBwHM/pagina.html", "review": "", "content": "<p> <p>La rivoluzione dei trasporti urbani parte dalla mobilità condivisa e sostenibile: lo dimostrano le 40.000 biciclette in bikesharing in 265 Comuni italiani, le 8.000 auto in carsharing, i circa 2,5 milioni di utenti per il carpooling extraurbano e il 27% delle auto e degli scooter condivisi a \"zero emissioni\". Sono i dati che emergono dal Secondo Rapporto Nazionale sulla sharing mobility  realizzato dall’Osservatorio Sharing Mobility e presentato in occasione della 2° Conferenza Nazionale sulla Sharing Mobility. Ad oggi, sono 18,1 milioni gli italiani che possono usufruire di almeno un servizio di mobilità condivisa (28% della popolazione italiana) e, secondo una recente indagine dell’Osservatorio “Audimob” di Isfort, un cittadino su due sarebbe disposto ad utilizzare il carsharing come alternativa all’auto di proprietà: una scelta che conviene non soltanto per il portafoglio ma anche per la salute e l’ambiente. “I trasporti incidono infatti in maniera significativa sull’inquinamento atmosferico urbano che, soprattutto nella pianura padana, segna ancora ripetuti superamenti delle soglie imposte dalle norme nazionali ed europee”, ha sottolineato in merito Gian Luca Galletti, Ministro dell’Ambiente. <p> <p><p> <p>Senza dimenticare che il traffico rappresenta anche uno dei principali fattori di stress della vita in città: condividere mezzi, tragitti, viaggi, spostamenti casa-lavoro è dunque un modo concreto e anche ‘sociale’ per aiutare le città ad essere più a misura delle persone. Dal carsharing al carpooling aziendale, dal treno al taxi fino agli incentivi per chi va a lavoro a piedi: ecco come cambia la mobilità italiana. <p> <p><p> <p>BOOM DEL CARSHARING: IN 5 ANNI QUINTUPLICATA L’OFFERTA  <p> <p>Se c’è domanda, aumenta l’offerta: per quanto riguarda il carsharing, il numero di veicoli condivisi globalmente in Italia tra il 2013 e il 2017 è quintuplicato, mentre il numero degli iscritti e dei noleggi è cresciuto rispettivamente di diciotto e trentasette volte, senza contare che negli ultimi 12 mesi si riscontra un aumento non solo del numero di auto condivise, ma anche del numero di noleggi giornalieri per auto. Oggi un’auto in carsharing a Milano viene noleggiata in media 5 volte al giorno, cioè il doppio dei valori medi del 2013.<p> <p><p> <p>DIPENDENTI AZIENDALI PREMIATI PER ANDARE A LAVORO IN CARPOOLING, IN BICI O A PIEDI <p> <p>Per andare a lavoro non c’è bisogno di spostarsi con la macchina privata, come testimoniano i 140.000 dipendenti aziendali che utilizzano il carpooling aziendale di Jojob, l’applicazione che certifica i viaggi condivisi tra colleghi e dipendenti di aziende limitrofe per il tragitto casa-lavoro: una pratica che nel solo 2017 ha permesso di risparmiare 1.714.120 km e non emettere in atmosfera 222.835 Kg di CO2. In un’ottica di smart working e welfare aziendale, le aziende possono inoltre incentivare il personale dipendente a sperimentare alternative di trasporto innovative ed ecologicamente sostenibili per raggiungere il posto di lavoro con Jojob Bici e Piedi, una nuova funzione integrativa dedicata alla mobilità 100% sostenibile che permette di certificare i tragitti casa-lavoro percorsi camminando o in bicicletta e calcolare il risparmio in termini ambientali ed economici. Secondo le stime di Jojob, ogni viaggio percorso in bicicletta o a piedi può generare un risparmio in termini di CO2 pari a 130 g/km e contestualmente un risparmio economico per il dipendente pari a 0,20€ per ogni km percorso senza l’utilizzo dell’automobile. <p> <p><p> <p>I PENDOLARI SCELGONO IL TRENO: TORINO-MILANO TRA LE TRATTE PIÙ BATTUTE <p> <p> Due italiani su tre all’auto privata preferiscono il treno, considerata l’opzione più comoda, veloce e vantaggiosa per spostarsi (66%) soprattutto da parte dei pendolari. Lo conferma un’analisi di Virail, la prima piattaforma e app di viaggio (disponibile per iOS e Android) che compara i prezzi, i percorsi e le soluzioni di trasporto che prevedono treno, aereo e - unico in Italia - anche carpooling (BlaBlaCar) e bus (Flixbus). Secondo i dati, i giorni più gettonati dagli italiani per prenotare o acquistare un viaggio in treno sono il sabato e la domenica, soprattutto per chi scappa dalla routine quotidiana alla ricerca di un po’ di relax o per raggiungere la propria famiglia. Anche il lunedì si rivela una giornata molto trafficata, soprattutto per i tanti pendolari della penisola. A confermare la tendenza è anche il fatto che la maggior parte degli utenti Virail (27%) compie ricerche per tratte di 20 o 30 km, il 15% confronta invece i trasporti migliori per spostarsi di 40 o 50 km e il 9% per viaggi di soli 10 km. Tra le tratte più battute, al primo posto c’è Torino - Milano, seguita da Roma - Firenze e Napoli - Roma. Al sud, la più cercata è Catania - Palermo. Bologna e Bari emergono invece tra i luoghi di partenza più impostati, mentre Milano e Roma si confermano le mete più scelte.<p> <p><p> <p>CONDIVIDERE IL TAXI CON LO SMARTPHONE <p> <p>E se la condivisione dell’auto non è abbastanza, arriva anche il modo per dividere più facilmente una corsa in taxi, risparmiando anche sul portafoglio: è partita infatti la collaborazione tra Tinaba, la app per trasferire, condividere e aggregare il denaro senza costi di commissione, e U.R.I. – Unione dei Radiotaxi d’Italia, la più grande unione di taxi del Paese, per pagare il taxi con lo smartphone. I primi ad aver introdotto il servizio sono i 3.700 taxi di Roma aderenti a Radiotaxi 06-3570 e le 1.300 vetture della milanese Radiotaxi 02-6969: entro il 10 aprile 2018 le due compagnie completeranno l’attivazione di Tinaba sulle rispettive flotte di taxi mentre nei prossimi mesi i pagamenti digitali saranno realtà anche sui taxi aderenti a U.R.I. in più di 40 città d’Italia, tra cui Bologna, Firenze, Genova, Brescia, Trieste e Palermo. Con Tinaba gli utenti potranno sperimentare nuove forme di fruire del servizio taxi: ad esempio, grazie alla funzione “Conto condiviso” si potrà dividere la spesa del viaggio direttamente con la app, oppure si potrà pagare la corsa “a distanza”, ad esempio tra genitori e figli. Il tutto istantaneamente e senza costi di commissione. <p> <p> <p> <p> <p> <p> <p> <p> <p> <p><p> <p> <p><p> <p>", "time": "2018-04-28T02:00:00+01:00", "type": "scienza"}
{"title": "Acqua pura distribuita a impatto zero ", "url": "https://www.lastampa.it/2018/05/02/scienza/acqua-pura-distribuita-a-impatto-zero-dF1oXqqiMDBZjF7Zh4wQNI/pagina.html", "review": "", "content": "<p> <p>In città bere acqua dalla purezza primordiale diventerà presto una realtà grazie a Planisfera, un progetto tutto italiano che sarà lanciato sul mercato all’inizio della prossima estate, e che utilizza un’avanzata tecnologia per ottenere acqua di alta qualità, che viene poi confezionata in contenitori riciclabili al 100% e distribuita con mezzi di trasporto elettrici.<p> <p> <p> <p>Il punto di partenza è la piattaforma Aliante, che purifica e affina sia l’acqua delle reti idriche urbane sia quella delle falde naturali, replicando in chiave tecnologica il ciclo naturale della Terra quando assorbe la pioggia, la filtra e la arricchisce di sali minerali. <p> <p> <p> <p><p><p><p><p><p> <p><p> <p>La piattaforma, alimentata con energia rinnovabile certificata, monitora di continuo la qualità dell'acqua e, sfruttando un particolare sistema di filtrazione dell'aria, garantisce un'erogazione purissima in un ambiente incontaminato. E, dettaglio non da poco, come chiarisce  Livio Visentin, socio fondatore e ceo di Planisfera: «Aliante può essere installata in ogni contesto geografico, economico e sociale, così in ogni parte del mondo sarà possibile bere acqua di alta qualità a km zero, riducendo l'impatto ambientale causato da modelli produttivi e distributivi ormai insostenibili per il Pianeta. Ci collochiamo in un mercato in cui la spesa c’è già, bisogna solo dirottarla verso quest’alternativa ecologica e di alta qualità».<p> <p>  A pochi mesi dal lancio ufficiale Sesto San Giovanni, alle porte di Milano, è stata scelta come sede del progetto, che è unico nel suo genere basandosi su un sistema tecnologico integrato dall’anima green.<p> <p> <p> <p><p><p><p><p>SHUTTERSTOCK / RUSLA RUSEYN<p> <p>INNOVAZIONE <p> <p>L’acqua purificata dalla piattaforma viene confezionata in sacche da 5 litri, realizzate in uno speciale materiale ultraflessibile e riciclabile al 100%, che ha un contenuto di plastiche circa quindici volte inferiore alla normale bottiglia in PET, o in policarbonato. Quando le sacche arrivano a destinazione, vengono inserite in dispenser senza boccioni, mentre a ritirare i vuoti ci pensa Planisfera al momento della consegna della nuova fornitura, assicurando il materiale alla filiera del riciclo.<p> <p> <p> <p>I dispenser 4.0 – ideati in collaborazione con l’ente di ricerca Multiphysix Lab e realizzati grazie all’aiuto dei fondi raccolti con una campagna di crowdfunding sul portale Ulule.com – rilevano da remoto il livello delle scorte di acqua e inviano autonomamente la richiesta di rifornimento alla piattaforma Aliante. Quest’ultima prepara l’acqua prescelta in tempo reale in nuove sacche, così da bere sempre acqua fresca e non conservata per mesi in contenitori di plastica.<p> <p>E per chiudere il cerchio, le consegne avvengono tramite veicoli a propulsione elettrica con energia rinnovabile 100% certificata o biometano prodotto in zona.<p> <p>  <p> <p><p><p><p><p><p> <p><p> <p>I RISVOLTI POSITIVI <p> <p>Le piattaforme Aliante sono state progettate per essere installate in contesti urbani e, poiché il costo d’investimento necessario ad avviare un centro produttivo è piuttosto basso, imprenditori di qualunque settore potranno entrare in Planisfera aprendo una sede nella propria città. L’obiettivo è trasformare le fonti idriche già presenti in vere sorgenti di acqua pura. «Il progetto è stato pensato per azzerare l'impatto negativo sull’ambiente dell'attuale modello presente sul mercato dell'acqua confezionata», spiega Lorenzo Conti, responsabile tecnologico e socio fondatore di Planisfera, e, aggiunge: «Se si diffonderà in tante città del mondo, è facile immaginare l’entità della riduzione di plastiche e di altri fattori inquinanti, a partire dal trasporto, che oggi fa ricorso a migliaia di mezzi pesanti che quotidianamente percorrono enormi distanze per consegnare acqua in bottiglie di plastica».<p> <p><p> <p><p><p><p><p><p> <p> <p> <p> <p> <p> <p> <p><p> <p> <p><p> <p>", "time": "2018-05-02T06:00:00+01:00", "type": "scienza"}
{"title": "Mobilità Sostenibile e nuove tecniche di pianificazione ", "url": "https://www.lastampa.it/2018/05/08/scienza/mobilit-sostenibile-e-nuove-tecniche-di-pianificazione-gGlGWWkuFfgS7KsjryOnZO/pagina.html", "review": "", "content": "<p> <p>In questo momento storico così delicato per l’equilibrio del nostro pianeta, non si può parlare di sostenibilità senza prendere in considerazione il problema della mobilità. In questo senso, la pianificazione rappresenta oggi uno degli strumenti a disposizione per guidare il cambiamento verso un futuro più sostenibile.  <p> <p>  <p> <p>Con questo fine, Euromobility – Associazione Nazionale Mobility Manager promuove la 2^ Conferenza Nazionale sui PUMS – Piani Urbani della Mobilità Sostenibile . La Conferenza si terrà il 24 e il 25 maggio 2018 a Bologna, presso la prestigiosa  sede di Palazzo Re Enzo, e rappresenta l’appuntamento annuale dell’Osservatorio sui Piani Urbani di Mobilità Sostenibile ,  punto di riferimento per chi affronta o gestisce il tema della mobilità urbana in un’ottica strategica, di partecipazione e di sostenibilità.  <p> <p>  <p> <p>Forte dell’esperienza di successo della “European Conference on SUMPs”, che da 5 anni costituisce il punto di riferimento principale a livello europeo in termini di pianificazione urbana sostenibile, e facendo seguito al successo della Prima Conferenza Nazionale sui PUMS, tenutasi a Bari lo scorso anno con la partecipazione di circa 300 esperti del settore, l’Osservatorio PUMS ha dunque proposto la seconda edizione della Conferenza al fine di proseguire nell’opera di diffusione di risultati, buone pratiche e nuove tecniche di pianificazione.  <p> <p>  <p> <p>L’evento sarà articolato in due giornate di lavoro, che prevedono sessioni plenarie e workshop tematici. La sessione plenaria sarà un momento di confronto e dibattito su casi esemplari di linee di indirizzo sui PUMS e di PUMS adottati e/o approvati in Italia, nonché di esperienze maturate a livello europeo, scelte come esempi di “best practices”. I workshop tematici saranno invece dei momenti di approfondimento di tematiche fondamentali per la redazione di un buon Piano di Mobilità Sostenibile. Si parlerà infatti di trasporto rapido di massa, mobilità attiva, mobilità elettrica, monitoraggio e valutazione, partecipazione e iniziative SMART per la mobilità.   <p> <p>  <p> <p>La Conferenza è organizzata di concerto con Città Metropolitana di Bologna, Comune di Bologna e SRM – Reti e Mobilità, ed è sponsorizzata da FS – Ferrovie dello Stato Italiane Spa con il patrocinio di FIAB, Legambiente, Ministero dell’Ambiente e della Tutela del Territorio e del Mare, Ministero delle Infrastrutture e dei Trasporti e Regione Emilia Romagna.  <p> <p>  <p> <p>Un evento  , dunque, a carattere fortemente istituzionale e ad alto contenuto scientifico, durante il quale rappresentanti degli enti locali, delle pubbliche amministrazioni ed esperti di settore, potranno scambiarsi idee e discutere di un nuovo approccio al tema della mobilità sostenibile.  <p> <p> <p> <p>È inoltre prevista la partecipazione di quelle realtà che hanno dimostrato di offrire servizi e/o prodotti di eccellenza nel settore della mobilità sostenibile, alle quali sarà dedicato un ampio spazio espositivo oltre che l’opportunità di mettersi in mostra nel corso dell’evento. L’evento è aperto a tutta la cittadinanza e a partecipazione gratuita, nell’ottica di favorire la partecipazione di quei cittadini che abbiano il desiderio di informarsi riguardo le sorti delle loro città nel campo della mobilità sostenibile, soprattutto per quanto riguarda la tematica dei processi partecipativi.  <p> <p>  <p> <p> <p> <p> <p> <p><p> <p> <p><p> <p>", "time": "2018-05-08T06:00:00+01:00", "type": "scienza"}
{"title": "Green Book 2018: il Sud arranca con la differenziata ma paga più TARI ", "url": "https://www.lastampa.it/2018/05/12/scienza/green-book-il-sud-arranca-con-la-differenziata-ma-paga-pi-tari-FrWho8c5vj39TEbEy5fdqL/pagina.html", "review": "", "content": "<p> <p>Purtroppo la differenziata nel nostro Mezzogiorno non decolla, non raggiunge la media del 38% contro il 64% del Nord, che vede quasi tutte le sue province sopra il 50%. È il dato che più salta agli occhi nella settima edizione del Green Book, uno di rapporti più completi sul settore dei rifiuti urbani, realizzato per Utilitalia dalla Fondazione Utilitatis con Cassa Depositi e Prestiti. <p> <p><p> <p>Lo squilibrio è marcato anche per gli impianti, sia per la gestione che per la localizzazione. Al Nord prevalgono aziende a partecipazione pubblica mentre solo il 33% dei meridionali è servito da aziende pubbliche o miste. <p> <p><p> <p>Sempre al Nord sono concentrati gli impianti di trattamento aerobico e anaerobico: il 98% della frazione organica da raccolta differenziata viene gestito al Settentrione. <p> <p><p> <p>Anche gli impianti di recupero energetico sono concentrati soprattutto al Nord, dove viene trattato il 69% contro il 12% del centro e il 19% del Meridione. <p> <p><p> <p>Gli impianti di compostaggio invece sono in prevalenza al Sud, con un 49% di rifiuti trattati in impianti a partecipazione pubblica e il 51% in impianti privati. Sempre al Sud sono diffusi gli impianti di trattamento meccanico biologico, Tmb, con il 49% del trattamento. <p> <p><p> <p>Ma è purtroppo con lo smaltimento in discarica che il nostro Mezzogiorno supera di gran lunga il resto del Paese, con il 62% del rifiuto urbano residuo a livello nazionale smaltito in questo modo.<p> <p><p> <p>La disomogeneità della situazione nazionale è un dato su cui riflettere e soprattutto su cui lavorare. In molti Comuni del Sud la differenziata funziona bene: bisogna ridefinire la strategia nazionale, anche perché a pagare le conseguenze, letteralmente, sono i cittadini. <p> <p><p> <p>Il paradosso infatti è che a minore efficienza corrisponde una spesa maggiore: dall’analisi delle tariffe 2017, su una popolazione complessiva di 18 milioni di abitanti nei comuni capoluogo, una famiglia tipo (tre persone che vivono in 100 metri quadri) ha speso nel 2017 in media 271 euro al Nord, 353 al Centro e 363 al Sud. <p> <p><p> <p>Lo stesso tipo di incongruenza la troviamo tra le 227 euro in media spese in un comune sotto i 50.000 abitanti e le 334 in uno con più di 200 mila abitanti. I costi sono più alti dove la qualità è peggiore.<p> <p><p> <p>Per Filippo Brandolini, vicepresidente di Utilitalia, questa frammentazione dipende dal livello di industrializzazione e dalla presenza o meno di imprese strutturate: «Il via libera del Parlamento Europeo al pacchetto di misure sull’economia circolare comporterà un’evoluzione nell’organizzazione dei servizi e delle imprese, ma c’è molta attesa anche dall’avvio concreto della regolazione sul settore rifiuti dell’ARERA, Autorità di Regolazione dell’Energia, Reti e Ambiente». <p> <p><p> <p>Per Brandolini bisognerebbe raggiungere gradualmente il superamento della legislazione concorrente tra Stato e Regioni, accelerare il riassetto della governance, favorire il superamento della frammentazione e accelerare il percorso verso una tariffa corrispettiva « (…) capace di commisurare il costo alla quantità e qualità del servizio, nel rispetto del principio europeo “chi inquina paga”». <p> <p><p> <p>Nel frattempo la raccolta di rifiuti, sempre secondo i dati del Green Book, nel nostro Paese ha ripreso a crescere nel 2016, dopo alcuni anni di stabilizzazione. L’incremento è stato del 2% rispetto all’anno precedente. La raccolta differenziata ha raggiunto il 52,5% nel 2016, anche se con le già citate differenze tra Nord e Sud.<p> <p><p> <p>Per quanto riguarda la riforma dell’assetto organizzativo del servizio di igiene urbana, sono oggi presenti 57 ATO (Ambiti Territoriali Organizzati); una riduzione del 55% rispetto ai 129 del 2007. Prevalgono gli Ambiti regionali anche se ci sono ATO con dimensione che varia dalla scala regionale a quella sub-provinciale.<p> <p> <p> <p>Oggi la stima del fabbisogno nazionale di investimenti in raccolta differenziata e nuovi impianti è valutata intorno ai 4 miliardi di euro. «Non si riescono a fare nuovi impianti – dichiara Alessandro Bratti, presidente dell’ISPRA – si investe solo in ampliamento di discariche già esistenti perché più facile. Bisogna riacquistare credibilità altrimenti perdiamo la sfida dell’economia circolare. È una sfida per l’industria, ma c’è bisogno di un quadro normativo e enti di controllo potenziati».<p> <p><p> <p> <p> <p> <p> <p><p> <p> <p><p> <p>", "time": "2018-05-12T02:00:00+01:00", "type": "scienza"}
{"title": "La magica cassetta “attiva” non fa marcire frutta e verdura ", "url": "https://www.lastampa.it/2018/04/24/scienza/la-magica-cassetta-attiva-non-fa-marcire-frutta-e-verdura-FEdXCsnT0ZJPeuVNEx3PdP/pagina.html", "review": "", "content": "<p> <p>Una cassetta per frutta e verdura intelligente, in grado di allungarne il periodo di vita utile di oltre un giorno e mezzo, contribuendo così a combattere lo spreco alimentare. L’innovazione è nata in Romagna, terra di campi coltivati e frutteti, dalla collaborazione tra il consorzio per l’innovazione negli imballaggi in cartone Bestack e l’università di Bologna.<p> <p><p> <p> «Tutto è cominciato otto anni fa da un progetto di ricerca sul livello di igiene dei cibi confezionati nelle cassette in cartone», spiega il direttore di Bestack Claudio Dall’Agata. Da lì, ai ricercatori coordinati da Rosalba Lanciotti, insegnante di Microbiologia nella sede dell’ateneo a Cesena, è venuta un’idea: usare un mix di oli essenziali naturalmente presenti nella frutta e nella verdura per ritardarne la deperibilità. «Queste sostanze svolgono il ruolo di regolare il processo di maturazione e si sono rivelate preziose. Prima di riempire la cassetta in cartone ondulato con frutti o ortaggi, infatti, questa può essere “attivata”, spruzzandovi sopra il mix di oli essenziali». A questo punto, è sufficiente che i prodotti rimangano nel contenitore 36 ore per beneficiare delle proprietà dell’imballaggio: i composti naturali, infatti, migrando nell’ortofrutta, ne rallentano la maturazione. <p> <p><p> <p><p><p><p><p><p> <p><p> <p>Il risultato è che il periodo di vita in cui frutta e verdura possono essere commercializzate nei punti vendita si allunga di oltre un giorno e mezzo. È possibile raccoglierle quando sono più vicine alla maturazione, dunque più saporite; e servirà meno energia per conservarle. «I risultati più significativi li abbiamo osservati per la frutta estiva e la verdura in foglia. Rispetto a una cassetta in cartone tradizionale, grazie all’imballaggio attivo, la quantità di prodotto scartata nel punto vendita perché marcescente passa dal 13% all’8% per le fragole, dal 18% al 13% per le albicocche e dal 25% al 20% per le nettarine», continua Dall’Agata. <p> <p><p> <p>Mentre si attende la conferma del brevetto per il mix di oli essenziali (la richiesta è stata depositata nel 2015), si lavora per la diffusione delle nuove cassette. Dopo i primi prototipi, infatti, dal 2017 è possibile l’applicazione su larga scala, con benefici economici che secondo i ricercatori sarebbero consistenti: «Incide solo per pochi centesimi in più sul costo di un chilo di prodotto, ma stimiamo che se usata per tutta l’ortofrutta italiana, la nostra cassetta attiva farebbe risparmiare ogni anno un miliardo di euro».<p> <p><p> <p> <p> <p> <p> <p><p> <p> <p><p> <p>", "time": "2018-04-24T02:00:00+01:00", "type": "scienza"}
{"title": "Nasce la batteria liquida per le auto elettriche, che si ricarica facendo il pieno ", "url": "https://www.lastampa.it/2018/06/22/scienza/nasce-la-batteria-liquida-per-le-auto-elettriche-che-si-ricarica-facendo-il-pieno-BAGaiWzXI62i1odgqppILN/pagina.html", "review": "", "content": "<p> <p>Portare sul mercato la batteria liquida ecosostenibile con la più elevata energia specifica e il più basso costo: Bettery, progetto proposto nell’ambito della categoria Smart Grid &amp; Energy Storage, ha vinto la seconda edizione di Next Energy. <p> <p> <p> <p>Il progetto, che ha seguito il percorso di accelerazione presso PoliHub Startup District&amp;Incubator di Milano, è stato realizzato da una squadra di innovatori che hanno avuto l’opportunità di beneficiare di un percorso di empowerment imprenditoriale e di accelerazione durato 3 mesi e curato da Cariplo Factory attraverso una rete che comprende Polihub, Fondazione Filarete, Digital Magics, Impact Hub, dPixel, LUISS EnLabs, Consorzio ARCA.<p> <p> <p> <p>La giuria, presieduta da Catia Bastioli, Presidente di Terna, ha premiato Bettery con un voucher di 50.000 euro in servizi come il migliore progetto innovativo tra i 10 selezionati all’interno della Call for Ideas, proposti da altrettanti team di innovatori.<p> <p> <p> <p>Promossa da Terna e Fondazione Cariplo, e realizzata da Cariplo Factory in collaborazione con il Campus di Terna, Next Energy è un’iniziativa che intende valorizzare i giovani talenti e sostenere lo sviluppo di progetti innovativi nel campo del sistema elettrico.<p> <p><p> <p>Per Catia Bastioli, Presidente Terna: «La determinazione dei team di innovatori che hanno partecipato alla seconda edizione di Next Energy rappresenta la conferma concreta del valore della formazione e della crescita per i giovani talenti e i loro progetti d’impresa». <p> <p> <p> <p>Dello stesso parere Giuseppe Guzzetti, Presidente Fondazione Cariplo: «I nostri giovani hanno bisogno di opportunità per mettere la loro creatività al servizio del sistema produttivo. Le loro idee, il loro entusiasmo sono alla base di questo programma realizzato ancora una volta grazie a collaborazioni importanti, con Terna e Cariplo Factory».<p> <p><p> <p>Puntare sui giovani e creare un legame tra generazioni aiuta l’innovazione: «Il problema della disoccupazione giovanile va affrontato con una visione sistemica – continua Guzzetti – Next Energy sta dimostrando concretamente quanto importante sia anche l’alleanza tra generazioni, tra chi ha esperienza e chi ha l’energia tipica dei giovani. È fondamentale generare opportunità di lavoro tra i giovani perché chi è già in questo ambito trovi nei ragazzi innovazione e stimoli».<p> <p> <p> <p>I requisiti previsti dalla Call for Ideas appena conclusa erano quelli di essere in un team con almeno una persona di età inferiore ai 35 anni alla data di presentazione della candidatura e un progetto basato su iniziative e/o tecnologie con un livello di TRL, Technology Readiness Level, compreso tra 2 e 4. <p> <p>  <p> <p>Nella Call for Talents, si sono candidati circa 100 neolaureati con meno di 28 anni e una laurea specialistica in Ingegneria Elettrica, Elettronica, Energetica, Gestionale o Meccanica da meno di 12 mesi, con una votazione di 110/110 o 100/100, di cui 10 hanno avuto accesso a uno stage di 6 mesi in Terna;<p> <p><p> <p>Nella Call for Ideas, 22 team di innovatori e/o startup costituite da meno di 12 mesi, di cui 10 hanno avuto accesso a un percorso di empowerment e accelerazione;<p> <p>Nella Call for Growth, 80 team di startup già sul mercato, potenzialmente in grado di offrire soluzioni innovative funzionali alle attività di Terna. Gestita da growITup, piattaforma di open innovation creata da Cariplo Factory in collaborazione con Microsoft, la Call forGrowth ha visto 5 team cominciare un percorso di collaborazione con Terna finalizzato alla definizione di un progetto pilota.<p> <p><p> <p>«Siamo convinti – sottolinea Catia Bastoli – che le aziende debbano compiere un salto culturale e puntare sull’innovazione per diffondere l’economia della conoscenza tramite tecnologie e soluzioni originali, realizzate anche grazie alla collaborazione con le startup e il mondo accademico ».<p> <p> <p> <p>Un bilancio positivo dunque, quello della seconda edizione di Next Energy, l’occasione per sperimentare sul campo l’accelerazione diffusa su tutto il territorio nazionale attraverso la rete di incubatori e acceleratori di Cariplo Factory, come sottolinea Carlo Mango, Consigliere Delegato di Cariplo Factory: «La qualità dei progetti presentati oggi indica che il modello risponde in pieno alle necessità di sviluppo e crescita delle nostre startup. Sono convinto che Bettery saprà sfruttare al meglio i 50 mila euro in servizi e, come già successo in passato, avviare un percorso virtuoso di “go to market”».<p> <p><p> <p> <p> <p> <p> <p><p> <p> <p><p> <p>", "time": "2018-06-22T02:00:00+01:00", "type": "scienza"}
{"title": "Ricaricare l’auto elettrica in 15 minuti si può ", "url": "https://www.lastampa.it/2018/06/18/scienza/ricaricare-lauto-elettrica-in-minuti-si-pu-5cucvZp8vsO1Hp7OVsVugJ/pagina.html", "review": "", "content": "<p> <p>Chi ha guidato almeno una volta un’auto elettrica lo sa. Attualmente in Italia non c’è un’adeguata diffusione delle colonnine di ricarica. Anche per questa mancanza di infrastrutture, probabilmente, le automobili elettriche nel nostro Paese rappresentano appena lo 0,3% del mercato generale dell’automotive. <p> <p><p> <p>Adesso Nidec ASI, multinazionale capofila del settore Industrial Solutions del Gruppo Nidec, presenta Ultra Fast Charger (UFC), un sistema avanzato che collega la rete nazionale con le colonnine di ricarica, semplificando e velocizzando il processo di elettrificazione delle infrastrutture per l’alimentazione delle auto elettriche e riducendone al contempo i costi operativi. <p> <p> <p> <p>«Pensiamo che sia solo questione di tempo – commenta Matteo Rizzi, Director, Global Sales &amp; Marketing, Renewables (PV, BESS &amp; EV) di Nidec Industrial Solutions – prima che l’auto elettrica si affermi anche in Italia. In molti Paesi del Nord Europa, negli USA e, soprattutto, in Cina e in Giappone l’e-Mobility è già una realtà diffusa e rappresenta una risposta alla richiesta sempre più impellente di ridurre l’inquinamento e il rumore, soprattutto nei centri urbani».<p> <p> <p> <p>Il nuovo Ultra Fast Charger, che funge da “cuscinetto” tra la rete elettrica e la colonnina di ricarica, integra 160 kWh di batterie installate con controlli di potenza evoluti. <p> <p><p> <p>È il prototipo di una nuova generazione di charger ultra veloci, che possono essere connessi a reti elettriche di bassa o media tensione (LV o MV GRID) e che, a fronte di un fabbisogno energetico di soli 50 kW, consentono di fornire al veicolo una potenza di 320 kW, moltiplicando quindi per 6 la potenza erogata rispetto a quella attinta dalla rete. <p> <p><p> <p>UFC permette di ricaricare rapidamente le batterie delle auto di nuova generazione, portandole all’80% della capacità in meno di 15 minuti e garantendo ai veicoli fino a 500 km di autonomia. Inoltre il sistema consente di ricaricare 2 veicoli in parallelo o 3 in serie, ha un’efficienza del 95% e, grazie alle sue dimensioni contenute, abilita un servizio capillare in grado di soddisfare le esigenze di diffusione distribuita dei player del mercato delle auto elettriche. I sistemi di ricarica di Nidec ASI sono studiati per essere alimentati sia dalla rete elettrica che da fonti rinnovabili, come l’energia solare, e possono anche essere bidirezionali, ovvero consentire di ricaricare non solo i veicoli elettrici, ma anche la rete (Vehicle-to-Grid - V2G).<p> <p> <p> <p>Nidec ASI sta implementando un intero portafoglio di prodotti che possono soddisfare le esigenze di tutti gli attori del mercato, in tre diversi formati: oltre agli Ultra Fast Charger, l’offerta prevede stazioni di ricarica a bassa tensione (LV Charging Station) con batterie centralizzate, che consentono la ricarica all’80% fino a 12 veicoli in un’ora, e stazioni di ricarica a media tensione (MV Charging Station), eventualmente senza batterie, che possono essere utilizzate per erogare maggiore potenza e ricaricare numerose auto (oltre 12 veicoli in un’ora) contemporaneamente, ad esempio nel caso di una flotta aziendale o di veicoli commerciali nell’ambito di imprese logistiche. <p> <p> <p> <p>Nelle aspettative di Nidec, la soluzione Ultra Fast Charger contribuirà a gettare le basi per la diffusione dei veicoli elettrici, un mercato che in Italia stenta ancora a decollare per i motivi sopra elencati, ma che presenta grandi opportunità di crescita nel prossimo futuro.<p> <p><p> <p>«Siamo riusciti – spiega Rizzi – a mettere a punto una soluzione avanzata che ha un’elevata capacità di ricarica dei veicoli e che è in grado di mantenere un flusso costante nella rete elettrica riducendo i rischi di black out che si potranno generare in futuro con una maggiore diffusione delle auto elettriche». <p> <p><p> <p>Un settore, quest’ultimo, su cui Nidec sta puntando sempre di più come dimostra la joint venture con il gruppo PSA (Peugeout), annunciata lo scorso gennaio, per la produzione di 900.000 motori elettrici all’anno, con un investimento di 200 milioni di euro».<p> <p><p> <p> <p> <p> <p> <p><p> <p> <p><p> <p>", "time": "2018-06-18T02:00:00+01:00", "type": "scienza"}
{"title": "Idroplan, l’irrigazione diventa intelligente (e fa risparmiare) ", "url": "https://www.lastampa.it/2018/07/16/scienza/idroplan-lirrigazione-diventa-intelligente-e-fa-risparmiare-uHdgkmJJQgqHdk2WwcwTjL/pagina.html", "review": "", "content": "<p> <p>Nell’agricoltura industriale l’irrigazione delle piante è ancora un’azione di soccorso, ma usare l’acqua in maniera efficiente permette di risparmiare risorse e aumentare la qualità dei prodotti. Idroplan, una rete di sensori per sapere quando e quanto irrigare, è nata dall’esperienza di Matteo Cunial, ingegnere di 28 anni laureato al Politecnico di Milano, nell’azienda agricola di famiglia. <p> <p><p> <p>«In estate davo una mano. Presto mi sono reso conto che non è facile capire quando è il momento giusto di dare acqua alle piante. Il lavoro agricolo è basato ancora molto sull’esperienza personale e poco sui dati», spiega Cunial. Da qui l’idea di provare a invertire la tendenza, sviluppando un sistema di sensori capaci di rilevare parametri ambientali come temperatura, umidità dell’aria e umidità del suolo, e algoritmi in grado di incrociarli con le previsioni meteorologiche. <p> <p><p> <p>Alla fine del 2015 Matteo coinvolge nel progetto altri tre amici ingegneri, e nel tempo libero da lavoro e dottorato iniziano le prime prove. «A giugno 2017 abbiamo avviato un test in un’azienda vitivinicola veneta, dove con il nostro sistema si è riusciti a risparmiare il 30 per cento di acqua». Poi, grazie anche al premio Start Cup Lombardia e alle prime risorse arrivate da un gruppo di investitori, a febbraio scorso è partita la fase pilota: oggi coinvolge 25 aziende su mille ettari di vigneti tra Lazio e Nord Est.<p> <p><p> <p><p><p><p><p><p> <p><p> <p>Ogni agricoltore si trova davanti un’interfaccia semplice, che dà indicazioni personalizzate sull’irrigazione. Nel frattempo, racconta Matteo, sono iniziati anche i primi test per estendere Idroplan ai meleti, e integrare nel sistema il monitoraggio dello stato di salute delle viti: «Attraverso i sensori - dice il giovane ingegnere - terremo sotto controllo le precipitazioni e le condizioni della foglia. Usando questi dati, con i nostri algoritmi, saremo in grado di stimare il rischio dello sviluppo di malattie, e dunque la necessità di effettuare trattamenti, in modo anche da ridurre l’utilizzo di pesticidi. L’obiettivo è arrivare sul mercato il prossimo anno: proprio per questo puntiamo a trovare nuovi investimenti entro il 2018».<p> <p> <p> <p> <p> <p><p> <p> <p><p> <p>", "time": "2018-07-16T00:00:00+01:00", "type": "scienza"}
{"title": "“Smarter Together”: partnership tra Bnl gruppo Bnp Paribas e Copernico ", "url": "https://www.lastampa.it/2018/06/27/scienza/smarter-together-partnership-tra-bnl-gruppo-bnp-paribas-e-copernico-eVDQOkJCgCeKo6qUGGaUcM/pagina.html", "review": "", "content": "<p> <p>BNL Gruppo BNP Paribas e Copernico, piattaforma di spazi e servizi per l’accelerazione del business attraverso soluzioni per lo smart working, presentano la partnership “Smarter Together”: una serie di iniziative in cui Copernico e la Banca si contaminano a vicenda per crescere insieme. In particolare, Copernico innesta il concept proprietario di design di spazi di lavoro innovativi all'interno di una selezione di proprietà di BNL con l'obiettivo di diffondere la cultura dello smart working e contribuire alla rivalutazione del patrimonio immobiliare di BNL mirata a rendere i palazzi interessati punti di riferimento per le imprese e la comunità del territorio, confermando – in linea con i principi di sostenibilità del Gruppo BNP Paribas e di Copernico – l’attenzione e l’impegno per l’ambiente, la società e il benessere collettivo della persone.<p> <p><p> <p>La partnership offre inoltre a Copernico la possibilità di ampliare sul territorio italiano il portfolio di proprietà in gestione e la community di professionisti e aziende, favorendo la nascita e crescita di nuovi business all'interno di un ecosistema virtuoso in cui è facilitato l'incontro tra capitali d’impresa, investitori, start-up e imprese.<p> <p><p> <p>Sulla base dell’accordo sottoscritto, BNL Gruppo BNP Paribas metterà a disposizione del network Copernico alcuni immobili di sua proprietà, in città quali Roma, Bologna Varese e Cagliari, in cui attraverso una piattaforma di knowledge sharing si creeranno ambienti di lavoro funzionali e confortevoli, che saranno anche luoghi di aggregazione e condivisione di idee ed esperienze, arricchiti da iniziative ed eventi che promuovono lo sviluppo economico e il benessere della community.<p> <p><p> <p>“Questa operazione per BNL – ha commentato Antonino Marino, Direttore della Direzione Immobiliare della Banca – rappresenta un cambio “culturale” e “relazionale”, capace di essere una leva fondamentale di evoluzione del modo di vivere l’azienda, di lavorare, di condividere idee e di collaborare”.<p> <p><p> <p>\"La nostra mission è creare una rete di centri Copernico estesa sul tutto territorio nazionale in cui creare contesti fertili, dove le aziende possano proliferare e innovare il loro modo di fare affari scegliendo un modello di lavoro e di vita adeguato al nuovo contesto economico - ha continuato Pietro Martani, Founder e CEO di Copernico. La flessibilità non è più solo un'esigenza, è un dato di fatto e comporta la necessità di avere a disposizione strumenti che permettano alle aziende di scalare e alle persone di sentirsi bene. Questo è il nostro contributo e invito al Paese per tenere il passo in un mondo che cambia\".<p> <p><p> <p>Con questa iniziativa, BNL e Copernico contribuiranno anche a una riqualificazione urbana delle città interessate, offrendo una nuova vita a luoghi dismessi, salvaguardando l’ambiente e migliorando il modo di vivere delle persone. BNL prevede di estendere l’applicazione dello stesso modello ad altre sedi nelle quali la Banca opera, tra cui: Brescia, Genova, Napoli, Prato, Alessandria e Novara.<p> <p> <p> <p>Nell’ambito di questo progetto di “contaminazione culturale”, il primo building BNL ad entrare nel network di Copernico è ClubHouse Barberini: una formula esclusiva del modello di smart working, un membership club votato al business e dedicato a C-Level e professionisti di alto profilo che troveranno la loro casa a Roma, in via di S. Basilio, 48. Un progetto innovativo per la città capitolina che è stato inaugurato nei giorni scorsi con una serie di eventi ed iniziative culturali. <p> <p><p> <p>Uno dei fattori di successo di questa partnership è rappresentato dal trend di mercato dello Smart Working, in continua crescita: secondo i dati dell’Osservatorio Smart Working della School of Mangement del Politecnico di Milano, questa modalità di lavoro è adottata da un numero crescente di aziende: dal 17% del 2016 al 30% del 2018, con una prospettiva di sviluppo fino al 70% nei prossimi due anni. <p> <p><p> <p>E BNL è tra le aziende che hanno adottato con successo questo nuovo stile di lavoro. Infatti, dopo una fase pilota basata sulle best practice, il nuovo modo di lavorare – che integra persone, tecnologie e spazi – è stato adottato nella nuova sede della Direzione Generale della Banca a Roma, nel Palazzo “Orizzonte EUROPA” (su 3.450 postazioni ben 3.800 persone operano in smart spaces) e nella sede direzionale di BNL e delle Società del Gruppo BNP Paribas in Italia, a Milano nella Torre “Diamante”, dove su 2.050 postazioni, 2.100 persone del Gruppo lavorano in smart spaces. Questo modello di spazi trova applicazione, ormai da oltre due anni, anche nei nuovi formati di agenzia (Europa, Asia e Microbranch) sviluppati su oltre 60 agenzie. A partire dal secondo semestre del 2018, anche alcune delle principali sedi territoriali della banca (circa 30) saranno oggetto di questa fondamentale trasformazione.<p> <p><p> <p>La Banca, inoltre, dal 2016 ha adottato il “flexible working”: sono 2.700 i flexible workers che operano un giorno a settimana da un luogo diverso dalla propria sede abituale (casa e non solo), con evidenti vantaggi sia del dipendente sia per l’azienda. Un modo per rafforzare ulteriormente l’idea di un nuovo stile di lavoro all’insegna della flessibilità e della fiducia.<p> <p> <p> <p> <p> <p><p> <p> <p><p> <p>", "time": "2018-06-27T12:11:11+01:00", "type": "scienza"}
{"title": "Energia pulita dalle onde ", "url": "https://www.lastampa.it/2018/08/09/scienza/energia-pulita-dalle-onde-xIEMxlnxzHMxei9KyD9d7L/pagina.html", "review": "", "content": "<p> <p>Le grandi onde non significano solo grandi avventure. D’ora in avanti i flutti che s’infrangono suggestivi sulle coste dell’Australia, per la felicità dei surfisti, saranno anche una fonte di energia pulita per tutti. Enel Green Power, la società del Gruppo Enel dedicata alle energie rinnovabili e la sua omologa australiana Carnegie Clean Energy Limited hanno siglato un accordo per collaborare alla ricerca e allo sviluppo di CETO 6, un generatore di energia dalle onde marine. <p> <p> <p> <p>Il nuovo sistema CETO 6 rappresenta un passo avanti rispetto a CETO 5, la tecnologia precedente di CCE, che già da alcuni decenni sta sviluppando una ricerca avanzata nel campo dell’energia marina. Il nuovo impianto incorpora a bordo la produzione di energia elettrica, per mezzo di ormeggi e moduli PTO (Power Take-Off) multipli, che servono a convertire l’energia cinetica delle onde in energia elettrica. <p> <p> <p> <p>Il nuovo sistema CETO 6 avrà una capacità nominale di 1,5 MW, un incremento considerevole rispetto ai 240 kW del CETO 5. Con l’introduzione di ormeggi e moduli PTO multipli che permettono di incrementare la produzione di energia, si prevede che CETO 6 possa essere competitivo rispetto ad altre tecnologie rinnovabili più diffuse, una volta che sarà iniziata la produzione in grandi volumi e il sistema sarà stato realizzato su vasta scala. <p> <p> <p> <p>In base all’accordo, EGP e Carnegie lavoreranno insieme anche per identificare, sviluppare e investire in nuove opportunità per CETO 6 in Australia, in Europa e nel resto del mondo.<p> <p> <p> <p> “EGP è attiva nello scouting e nella promozione delle tecnologie rinnovabili più innovative, di cui l’energia marina rappresenta l’esempio più sfidante e appassionante. Il moto ondoso presente in Australia costituisce una delle fonti di energia più interessanti tra quelle attualmente disponibili,” ha dichiarato Antonio Cammisecra, Responsabile di Enel Green Power. “L’accordo con CCE, azienda attiva già da un decennio nella ricerca sull’energia marina, ci consente di sfruttare una delle tecnologie di produzione energetiche più all’avanguardia, una tecnologia che presenta un buon potenziale per ulteriori sviluppi futuri.” <p> <p> <p> <p>L’accordo include inoltre la partecipazione di EGP all’Albany Wave Energy Project (AWEP), un progetto sostenuto dal governo australiano, che installerà e collauderà il primo sistema CETO 6 su scala commerciale al largo di Albany, nello Stato del Western Australia. E la fase di test dell’AWEP dovrebbe iniziare nel primo semestre del 2020. Infine, EGP entrerà a far parte del Technical Committee di CCE e del Wave Energy Research Centre gestito dalla University of Western Australia, con il sostegno del Governo dello Stato del Western Australia.<p> <p><p> <p> <p> <p> <p> <p><p> <p> <p><p> <p>", "time": "2018-08-09T02:00:00+01:00", "type": "scienza"}
{"title": "Il grano statunitense salvato dai semi siriani ", "url": "https://www.lastampa.it/2018/08/03/scienza/il-grano-statunitense-salvato-dai-semi-siriani-1eJ6H15GYXJYUeXrkvp7eN/pagina.html", "review": "", "content": "<p> <p>Uno studio statunitense ha rilevato che la varietà di semi è diminuita in quasi tutte le regioni degli Usa, e in modo drammatico nel Midwest, a causa del cambiamento climatico. Con l’aumento della temperatura, parassiti e malattie si stanno spostando verso Nord, nel cuore agricolo degli Stati Uniti, mettendo in crisi le colture. Per contrastare questo fenomeno, i ricercatori hanno utilizzato una varietà di erba selvatica, la Aegilops tauschii, i cui semi sono stati fatti uscire di nascosto dalla Siria in piena guerra civile. <p> <p><p> <p>Questa antica erba, salvata dalle bombe piovute su Aleppo, ha dimostrato la sua resistenza ad alcuni parassiti su cui nulla possono i pesticidi. A rivelare l’importante scoperta è stata l’Università di Yale al termine di una ricerca svolta nel Kansas e negli Stati vicini (Oklahoma, Texas, Colorado e Nebraska). I risultati dell’esperimento sono stati pubblicati su ’Yale 360’ - in collaborazione con ’Food and EnvirOnment Reporting Network’, un’organizzazione di giornalismo d’inchiesta no profit.<p> <p><p> <p>Un team di ricercatori, provocando un’infestazione da mosche dell’Assia (un parassita delle colture di cereali in circolazione da più di due secoli) su 20.000 piantine in una serra del Kansas, ha fatto una scoperta. I semi delle piantine di grano immagazzinati in una banca dei semi fuori della città siriana di Aleppo, ormai in gran parte distrutta, resistono al parassita e potrebbero finire per salvare il grano degli Stati Uniti dai danni causati dai cambiamenti climatici.<p> <p><p> <p>Questo perché le condizioni in alcune aree del Midwest stanno iniziando a somigliare alle condizioni nel Medio Oriente. E così, nel cuore cerealicolo degli Stati Uniti, nuovi parassiti e malattie stanno viaggiando verso nord al seguito del caldo, spesso sopraffacendo la capacità dei prodotti chimici agricoli di combatterli. In risposta, gli scienziati cercano fonti di resistenza naturale. E le hanno trovate in Siria, il luogo di nascita dell’agricoltura.<p> <p><p> <p>Una delle più importanti banche di semi del mondo era situata infatti in Siria, a circa 25 miglia a ovest di Aleppo, nella città di Tal Hadya, ed era gestita dal Centro internazionale per la ricerca agricola nelle aree asciutte (Icarda). Questo centro, legato all’Onu, era specializzato nella conservazione e nella ricerca di sementi in aree calde e secche, condizioni che ora vengono riscontrate in un numero crescente di regioni agricole e l’area è il luogo di origine del grano domestico di oggi (quindi i semi che sono stati immagazzinati là beneficiano di un germoplasma con strategie di sopravvivenza sviluppate in migliaia di anni di condizioni mutevoli e di patogeni in evoluzione). <p> <p><p> <p>Questo straordinario patrimonio poteva essere spazzato via. L’area intorno ad Aleppo era infatti una roccaforte dei ribelli fino al 2016. Il comandante di Tal Hadya però era lui stesso un agricoltore e capiva l’importanza della banca dei semi. Così gli scienziati e i ribelli hanno raggiunto un accordo: i ribelli hanno protetto la banca del seme e hanno assicurato che il generatore continuasse a funzionare per mantenere freschi i semi immagazzinati; in cambio gli scienziati fornivano ai ribelli cibo proveniente dai campi sperimentali del centro. L’intesa è durata fino alla primavera del 2016, quando l’esercito del presidente siriano Bashar al-Assad ha iniziato a bombardare Aleppo e le città circostanti, tra cui Tal Hadya. Per salvare il prezioso patrimonio genetico è stato allora organizzato un trasporto dei semi della Siria su un piccolo camion (ora i semi vengono coltivati nella valle della Bekaa in Libano e in un centro Icarda alla periferia di Rabat, in Marocco).<p> <p><p> <p>Mentre le forze del presidente siriano Bashar al-Assad bombardavano Aleppo nella primavera del 2016, i ricercatori della Kansas State University (KSU) ricevevano sempre più urgenti segnalazioni da parte degli agricoltori del Midwest sugli attacchi devastanti della mosca dell’Assia. Ming-Shun Chen, professore di entomologia molecolare alla KSU, ha spiegato che fino a qualche anno fa le larve delle mosche venivano uccise dal freddo dell’inverno. Ma quel freddo ora arriva troppo tardi e le larve sopravvivono per trasformarsi in mosche, poi le mosche iniettano nella pianta una sostanza a base di proteine che la trasforma in una specie di liquame nutriente che possono succhiare e digerire.<p> <p><p> <p>Chen ha collaborato con lo scienziato Jesse Poland, direttore del Lab per l’applied Wheat Genomics, scoprendo che un parente selvatico di grano, noto come Aegilops tauschii, comune in Siria, era l’unica varietà in grado di resistere in modo significativo all’assalto di mosca dell’Assia. “I parenti genetici del grano sono strettamente legati a ciò che è stato addomesticato”, afferma Jesse Poland. “La differenza è che l’addomesticamento selezionato per geni e caratteristiche aumenta sì la produttività, ma durante il processo si perdono qualità di resistenza a malattie e insetti. Quelle varietà iperproduttive stanno mostrando la loro debolezza di fronte alle nuove malattie e parassiti”. <p> <p><p> <p>Al contrario, “i parenti selvaggi sono per definizione più resistenti”, commenta Maywa Montenegro, dottoressa in Scienze ambientali, politica e management presso l’Università della California, a Berkeley, che ha dedicato anni di studio ai parenti selvatici delle colture . “In una fattoria, l’agricoltore fa di tutto per favorire i suoi raccolti, estrae piante concorrenti, erbacce, dà acqua. Ma i parenti selvatici non hanno ricevuto assistenza per migliaia di anni. Hanno a che fare con siccità, inondazioni e sale”.<p> <p><p> <p>Su scala globale l’Onu ha avvertito che i tre quarti delle varietà mondiali di semi esistenti dai primi del ’900 si sono estinti nel 2015.<p> <p><p> <p>* CAMBIA LA TERRA. Cambia la Terra. No ai pesticidi, Sì al Biologico» è un progetto di Federbio in collaborazione con ISDE-Associazione medici per l’ambiente, Legambiente, Lipu e WWF Italia. Ulteriori approfondimenti del tema trattato sono disponibili sul sito www.cambialaterra.it  <p> <p><p> <p> <p> <p> <p> <p><p> <p> <p><p> <p>", "time": "2018-08-03T07:28:55+01:00", "type": "scienza"}
{"title": "Torna Ecofuturo, il festival dedicato all’ambiente e all’innovazione ", "url": "https://www.lastampa.it/2018/08/16/scienza/torna-ecofuturo-il-festival-dedicato-allambiente-e-allinnovazione-ASXytYHi849bsS7edizb3I/pagina.html", "review": "", "content": "<p> <p>Sole e caldo afoso a Padova. Solo un vento leggero riesce a mitigare il clima torrido di queste giornate di mezza estate 2018. Il vento si chiama Ecofuturo, il festival annuale, giunto alla sua quinta edizione, che porta alla ribalta le più innovative soluzioni tecnologiche a servizio dell’ambiente e di un cambiamento culturale necessario per la sopravvivenza stessa dell’umanità. L’ambizioso tema di quest’anno è il recupero e il riutilizzo dell’anidride carbonica in terra e la sua riduzione nell’aria.<p> <p> <p> <p>Il senso della rassegna lo sintetizza alla Stampa Jacopo Fo, scrittore, attore, attivista e co-fondatore della manifestazione: “Uno dei risultati che abbiamo ottenuto in questi anni è aprire il dialogo sulle questioni più scottanti dell’ambiente, della ricerca, dell’innovazione. Mettere insieme aziende innovative e associazioni, cooperative e politici, università e mondo della comunicazione è un lavoro duro ma necessario al cambiamento della società. Stiamo dimostrando che l’innovazione tecnologica conviene anche dal punto di vista economico: risparmiare salvaguardando l’ambiente è possibile”. <p> <p> <p> <p><p><p><p><p><p> <p>Anche minime modifiche a regolamenti e consuetudini e piccole invenzioni possono comportare grandi vantaggi: “come il cambio di tutte le lampade dell’illuminazione pubblica di Padova nel 2004, quando bastò un quarto d’ora per convincere l’allora sindaco Flavio Zanonato che il risparmio per le casse comunali avrebbe ripagato in breve l’investimento. Altro esempio: l'eliminazione della regola che obbligava i piccoli comuni a conferire in discarica potature e ramaglie, ora consente alle amministrazioni di vendere questa preziosa materia prima e di incassare 200 milioni di euro ogni anno”. <p> <p> <p> <p>Una rete delle reti, quella rappresentata da Ecofuturo, che ha ormai un peso paragonabile alle grandi istituzioni e che si fa sentire, a Bruxelles e a Roma: non è un caso che al festival siano arrivati i video saluti del vicepresidente del Parlamento europeo, David Sassoli, e del ministro dell’ambiente Sergio Costa. “Non ci interessa il colore”, afferma Fo, “interagiamo con politici e amministratori di tutti i partiti cercando, insieme ai più autorevoli enti di ricerca, soluzioni razionali nell’interesse dei cittadini, dell’ambiente, del lavoro. Siamo una forza di mediazione sociale”.<p> <p> <p> <p><p><p><p><p><p> <p>Il tema dell'anno lo dipana Fabio Roggiolani, che con Jacopo Fo e Michele Dotti organizza da un lustro il festival: “Dalla Cop21 di Parigi è partita la prima proposta organica, con la strategia 4pour1000 per riconsegnare la CO2 alla sua funzione e cioè quella di trasformarsi in carbonio nel suolo e di accrescerne la fertilità”. Roggiolani rivela la sua anima pragmatica quando afferma che “è doveroso costruire subito il nostro futuro sostenibile, con le soluzioni che ci arrivano dalla ricerca scientifica, dalle invenzioni, dalla tecnologia applicata all'ambiente”. Di seguito, un assaggio delle proposte presentate a Ecofuturo 2018.<p> <p> <p> <p>AGRICOLTURA RIVOLUZIONARIA <p> <p>Il monumento alla fine dell'aratro, strumento principe di tutte le generazioni di contadini da 6mila anni a questa parte, campeggia sui prati del Fenice green energy park, cinque ettari di verde e tecnologia tra Piovego e Bacchiglione, nella fascia urbana che separa Padova dalla sua zona industriale. Dietro a quello che ormai è un solo un pezzo di acciaio arrugginito, un'innovativa macchina per la semina senza lavorazioni del terreno (sod seeding). Il Consorzio italiano biogas (Cib ), più di 800 soci, la maggior parte aziende agricole ma anche industria ed enti di ricerca, propone un'agricoltura di precisione: semina in sodo (appunto) con contemporanea fertilizzazione a base di digestato, il prodotto della digestione anaerobica dei rifiuti organici; doppia coltura, un raccolto per cibo o foraggio, l’altro per produrre energia. Risultati: un terreno coperto tutto l'anno, meno erbicidi, il suolo molto più resiliente rispetto ai cambiamenti climatici che diventa anche serbatoio di carbonio. “Grazie a un anno di lavoro con Federbio e alla condivisione di linee guida per le pratiche agronomiche, il digestato agricolo ora è un fertilizzante utilizzabile anche in agricoltura biologica”, annuncia Piero Gattoni, presidente Cib. “È un periodo entusiasmante: le aziende agricole che hanno investito sono veri e propri laboratori a cielo aperto e l'agricoltura può diventare fondamentale per la lotta al cambiamento climatico contribuendo a stoccare CO2 nel terreno e producendo biogas”. Se aggiungiamo anche le tecnologie gps che consentono di mappare con altissima precisione la tessitura dei terreni per ottimizzare semine, irrigazioni e fertilizzanti, la nuova agricoltura si profila come economia circolare in grado di vincere la sfida di un futuro sostenibile.<p> <p> <p> <p><p><p><p><p><p> <p>LA CASA ECO-SICURA  <p> <p>Fratelli è possibile , cooperativa sociale riminese vicina al mondo francescano, ha intrapreso, assieme all'Università di Bologna, un percorso di ricerca per un sistema costruttivo innovativo altamente antisismico e tutto in legno. Ce lo spiega con una similitudine Clelia Bartolomei, architetto della coop: “Se paragoniamo il nostro sistema al corpo umano, travi e pilastri in legno lamellare sono lo scheletro, le pareti in Xlam sono i muscoli, i pannelli dissipativi sismic brake, la vera innovazione, sono i tendini, che legano tutto il resto”. Tali pannelli, elementi non invasivi applicati ai tramezzi e legati a travi e pilastri, sono costituiti da lame in legno incrociate e imbullonate e da materiale abrasivo: smorzano le forze generate dai terremoti e sono modulabili in base alla pericolosità sismica delle diverse aree geografiche. “L'obiettivo, dopo la prima fase sperimentale”, continua l'architetto, “è quello dell'industrializzazione, per le case nuove e anche per le ristrutturazioni. A Rimini e dintorni la nostra soluzione è già in opera, a Norcia il prossimo anno apriremo due cantieri per un centro polifunzionale e per una chiesa. I progetti sono pronti e approvati”.<p> <p> <p> <p>ENERGIA RINNOVABILE CONDIVISA  <p> <p>Tra le decine di imprese presenti a Ecofuturo, la start up innovativa Energia positiva  di Torino è tra le più interessanti. Ogni cittadino titolare di bolletta elettrica può diventare socio della cooperativa: tutti gli investimenti vengono impiegati per l'acquisto di impianti di produzione di energia rinnovabile (fotovoltaici, eolici, idroelettrici). Si garantisce una fornitura ai soci 100% rinnovabile e i ricavi abbattono i costi delle bollette energetiche per uno sconto annuale pari al 5% del capitale sottoscritto. Se la partecipazione viene mantenuta per almeno tre anni si può beneficiare anche di un credito d'imposta Irpef del 30%. La società, che si avvale di partner prestigiosi come Banca Etica e Dolomiti Energia, attualmente conta 170 soci provenienti da 12 regioni, ha investito 1 milione e 800mila euro in una decina di impianti e ha anticipato 80mila euro dei costi delle bollette.<p> <p><p> <p> <p> <p> <p> <p><p> <p> <p><p> <p>", "time": "2018-08-16T02:00:00+01:00", "type": "scienza"}
{"title": "L’olio si prepara in casa con Revoilution: zero sprechi e incentivi agli olivicoltori ", "url": "https://www.lastampa.it/2018/08/14/scienza/lolio-si-prepara-in-casa-con-revoilution-zero-sprechi-e-incentivi-agli-olivicoltori-iTDq0uvGW86qmqVneFFfvM/pagina.html", "review": "", "content": "<p> <p>Fare l’olio d’oliva extravergine nella cucina di casa, con la stessa semplicità con cui si preparano pasta fresca, dolci, pizze e gelato: non è un sogno ma EVA, l’invenzione della start up Revoilution, il primo elettrodomestico da cucina che permette di ottenere olio fresco in ogni momento dell’anno. <p> <p> <p> <p>Protetto da più brevetti che rendono il sistema inimitabile e realizzata in collaborazione con l'Università della Calabria, EVA rivoluziona il modo di concepire l'olio ed il suo consumo: l’azienda ha infatti miniaturizzato la più innovativa tecnologia di produzione olearia trasferendola all'interno di un elettrodomestico da cucina con il quale avere un olio in modo rapido e automatico. Inoltre, grazie ad un sistema di controllo continuo dei regimi di rotazione, si garantisce una perfetta estrazione a beneficio di polifenoli, tocoferoli e vitamina A. <p> <p> <p> <p>Ma come funziona? È sufficiente inserire le polpe di olive raccolte, denocciolate e abbattute, all’interno di EVA e spingere un tasto, per ritrovarsi tra i profumi del frantoio e ottenere in poco tempo un ottimo olio d’oliva da consumare fresco a tavola. <p> <p> <p> <p><p><p><p><p><p> <p>Il tutto con un occhio agli sprechi alimentari: gli “scarti” che restano all’interno del cestello al termine dell’estrazione sono in realtà ottima crema di olive, poiché la polpa che viene inserita è priva del nocciolo. La crema può essere quindi riutilizzata in cucina come ripieno per altre pietanze, come ravioli, hamburger vegani, impasto per il pane o semplice ma gustoso patè. <p> <p> <p> <p>Per realizzare le polpe, l'azienda ha stretto una partnership con una cooperativa di 6000 olivicoltori calabresi, per la selezione e raccolta delle migliori olive, e con una società leader in Italia nel settore della conservazione che si occupa della lavorazione. In questo modo, Revoilution intende da una parte incentivare gli olivicoltori a non abbandonare i propri campi e dall’altra offrire ai tanti amanti del buon cibo la possibilità di sperimentare in cucina. Con EVA è infatti possibile personalizzare il proprio olio scegliendo la cultivar delle Polpe preferita e aggiungendo altri ingredienti, come le spezie, per creare un olio unico, diverso ogni volta e perfetto per ogni abbinamento. <p> <p>  <p> <p>L’elettrodomestico EVA sta conquistando gli investitori: la startup Revoilution ha infatti lanciato una campagna su Mamacrowd, la piattaforma di SiamoSoci rivolta alle aziende che permette di raccogliere capitali in cambio di quote societarie. Fresco by Revoilution ha ampiamente superato il goal minimo della raccolta, e rimane aperta per adesioni fino al 31 agosto. E per chi vuole già averla in casa? EVA è acquistabile online www.oliofresco.it dove sarà possibile scegliere tra i diversi piani di consumo, pensati sia per l’uso in casa che per il settore HORECA. <p> <p><p> <p> <p> <p> <p> <p><p> <p> <p><p> <p>", "time": "2018-08-14T02:00:00+01:00", "type": "scienza"}
{"title": "Motori diesel e a benzina in pensione. Futuro o utopia? ", "url": "https://www.lastampa.it/2018/09/11/scienza/motori-diesel-e-a-benzina-in-pensione-futuro-o-utopia-uR0XenDIQKTurrXFyEWDhK/pagina.html", "review": "", "content": "<p> <p>Immaginate una città dove regna il silenzio, l’aria è pulita e si percepiscono persino cinguettii e profumi, una città dove bus e auto non bruciano combustibili fossili ma la mobilità è comunque garantita. Non è un’utopia, è il futuro possibile dei motori elettrici, applicati ai veicoli già a fine Ottocento in Inghilterra e in Germania e tornati in auge 120 anni dopo.<p> <p> <p> <p>Sulle strade di un cambiamento che si profila epocale c’è chi sta già correndo. Stati, città, case automobilistiche. Un recentissimo studio di settore, “ Culture building and territorial development, come preparare un territorio alla rivoluzione dell’e-mobility” - realizzato dall’Istituto per le energie rinnovabili Eurac Research, in collaborazione con Alperia, e commissionato da Jaguar Land Rover Italia - indaga lo scenario attuale della mobilità e la diffusione dei veicoli elettrici. I buoni esempi non mancano. In Norvegia il 40% del parco auto è elettrico grazie a una politica di forti incentivi iniziata negli anni Novanta. Il paese dei fiordi ha un target ambizioso: entro il 2025 tutti i veicoli privati, gli autobus urbani e i furgoni leggeri dovranno essere sostituiti da veicoli a emissioni zero. <p> <p><p> <p>Amsterdam, altra best practice europea, punta sulla rete delle stazioni pubbliche di ricarica: ce ne sono gi à  2mila, saranno 4mila entro l’anno. Dall’aeroporto Shiphol della capitale olandese partono 35 autobus elettrici alimentati ad energia solare distribuita nella più grande stazione di ricarica per bus elettrici d’Europa.<p> <p><p> <p><p><p><p><p><p> <p><p> <p>In Italia è l’Alto Adige la provincia più  green e più propensa al cambiamento. Qui l’energia prodotta da fonti rinnovabili (soprattutto idroelettrica) è maggiore della domanda e la crescita delle immatricolazioni di auto elettriche è esponenziale: una sola auto nel 2010, 218 nel 2017. A marzo 2017 le stazioni di ricarica accessibili al pubblico erano 46 e dal 2018 si prevede un aumento di 20-30 colonnine l’anno.<p> <p> <p> <p>Nonostante alcune punte di diamante, tuttavia, in Europa solo l’1,4% di auto sono elettriche e in Italia la percentuale precipita a 0,25%. Il segnale che qualcosa sta cambiando, tuttavia, viene da alcune case produttrici, che, spinte da una maggiore sensibilità ambientale, dalle sfide all’innovazione, ma soprattutto dalle norme mondiali sempre più stringenti in materia di emissioni, stanno scommettendo sulle auto green anche per il vecchio continente. Tesla, Toyota, Renault, Nissan, Hyundai, solo per citarne alcune.<p> <p> <p> <p>Jaguar da questa estate sta vendendo il suo primo modello completamente elettrico, I-Pace, con una batteria agli ioni di litio da 90 kWh che pesa 600 chili e consente un’autonomia (dichiarata) di 480 chilometri. Le prestazioni sono all'altezza del marchio: due motori abbinati alla trazione integrale offrono un’erogazione di potenza di 400 cavalli, consentendo all’auto di raggiungere i 100 km/h in soli 4,8 secondi; il cambio automatico facilita e rende estremamente fluida la guida. Il posizionamento della batteria, distribuita uniformemente sul pianale dell’auto, consente di abbassarne il baricentro di alcuni centimetri, a tutto vantaggio della sicurezza. Un bene di lusso, sicuramente non alla portata di tutte le tasche, ma indicativo di una tendenza, che progressivamente render à  obsoleti i motori diesel e benzina.<p> <p><p> <p>“Dal 2020 ogni nostro modello avr à  una versione elettrica o ibrida”, promette Daniele Maver, Ad Jaguar e Land Rover Italia. “Per fare in modo che la ricarica non sia un problema, abbiamo realizzato un’app che consente di visualizzare tutte le stazioni pubbliche del Paese. A questa rete aggiungiamo le nostre 114 concessionarie, 30 delle quali sono provviste di ricarica veloce a corrente continua, e 100 strutture in partnership”.<p> <p> <p> <p>Per convincere la maggioranza degli automobilisti che il motore elettrico sarà il motore del futuro, è necessario soprattutto un ragionamento su costi e risparmi di gestione, oltre a un’organizzazione più razionale della rete delle stazioni di ricarica. Una ricerca effettuata da Bloomberg new energy finance a inizio 2017 prevede una progressiva diminuzione dei costi delle auto elettriche, fino a renderle più economiche di quelle a combustione interna entro il 2030. Per quanto riguarda la manutenzione un pioniere mobilità elettrica, Gianfranco Pizzuto, spiega che “il motore elettrico è costituito da 20 parti in movimento contro le 2.000 del motore tradizionale”, un dato sufficiente a considerare l’incidenza del costo dei pezzi di ricambio; la durata delle batterie di ultima generazione, poi, è ormai sostanzialmente quella della durata del veicolo: 10 anni circa.<p> <p> <p> <p>Per chiudere il cerchio della sostenibilità e per non vanificare o ridurre troppo il vantaggio ambientale della nuova mobilità, sono fondamentali almeno due (ulteriori) attenzioni: l’energia utilizzata per ricaricare le batterie deve provenire il più possibile da fonti rinnovabili, va considerato l’intero ciclo di vita dei componenti dell’auto, a partire dal riuso o riciclo dei componenti chimici delle batterie.<p> <p><p> <p> <p> <p> <p> <p><p> <p> <p><p> <p>", "time": "2018-09-11T02:00:00+01:00", "type": "scienza"}
{"title": "Un abito può aiutare il Pianeta ", "url": "https://www.lastampa.it/2018/08/31/scienza/un-abito-pu-aiutare-il-pianeta-iaSRvGaju02tSFBPFryz4J/pagina.html", "review": "", "content": "<p> <p>Fino al 26 gennaio 2019 sarà esposto al Victoria &amp; Albert Museum di Londra un abito prodotto con gli scarti di lavorazione del vino. Realizzato grazie alla direzione artistica dell’eco-designer Tiziano Guardini e alla tecnologia dell’azienda italiana Vegea, il capo di abbigliamento presente all’interno della mostra Fashioned from Nature propone una moda basata sul binomio riciclo e innovazione. <p> <p>“La capsule creata da Tiziano Guardini – sostiene Gianpiero Tessitore, fondatore di Vegea- ci racconta di una musa legata alla terra ma anche alle stelle che si muove con passo sicuro perché avanza in armonia con la natura.” <p> <p>Vegea crea i suoi materiali facendo attenzione alle risorse naturali: dona nuova vita agli scarti dell’uva trasformandoli in tessuti che possono essere utilizzati nella moda, ma anche in altri settori. <p> <p> <p> <p>IL PROCESSO PRODUTTIVO IDEATO DA VEGEA <p> <p>L’azienda fondata nel 2016 dall’architetto Gianpiero Tessitore e dal chimico Francesco Merlino ha scelto la vinaccia tra tutte le matrici di origine vegetale che sono presenti all’interno della filiera agroindustriale. Questo rifiuto della lavorazione del vino è ricco di oli e lignocellulosa che lo rendono un ottimo materiale di base per la realizzazione di tessuti tecnici. <p> <p>Il processo produttivo che porta questo rifiuto a diventare un eco-materiale è composto da varie fasi. Come ci spiega Gianpiero Tessitore, il tutto inizia con la spremitura dell’uva e la separazione degli scarti. Questo insieme di graspi, bucce e semi viene essiccato al fine di conservarlo per almeno tre anni. Questo passaggio consente all’azienda di avere la sua materia prima sempre a disposizione e di non limitare la produzione al solo periodo di vendemmia. <p> <p> <p> <p><p><p><p><p><p> <p>La vinaccia subisce dei trattamenti brevettati che la trasformano in una miscela. Questa sostanza viene spalmata più volte fino a formare un tessuto. In base agli usi successivi questo tessuto prodotto dai rifiuti vitivinicoli subisce dei trattamenti che gli donano delle caratteristiche specifiche in termini di colore, elasticità, peso e goffrature. <p> <p><p> <p>Al fine di riutilizzare i derivati della lavorazione vitivinicole ed essere sempre più in linea con i paradigmi della circular economy, Vegea ha instaurato delle collaborazioni con cantine e distillerie presenti in Lombardia, Piemonte e Trentino- Alto Adige. I rifiuti delle aziende agroalimentari diventano così materie prime indispensabili per Vegea, che attraverso l’uso di innovative tecnologie ha gli strumenti non solo per riutilizzarli, ma per farli diventare dei beni di lusso. <p> <p> <p> <p>L’IMPORTANZA DELLA RICERCA PER LA TECNOLOGIA VEGEATEXTILE <p> <p>Vegea è in parte finanziata dalla H&amp;M Foundation ed è recentemente entrata nel programma Horizon 2020 SME Instrument Phase II. Entrambi i finanziamenti permettono alla startup di continuare a sperimentare nuove soluzioni ecosostenibili. <p> <p>In relazione a Horizon 2020, Gianpiero Tessitore ci racconta che “il programma è iniziato lo scorso 1 marzo ed avrà una durata di 18mesi. I finanziamenti saranno utilizzati per continuare la R&amp;D e industrializzare il processo produttivo in collaborazione con i nostri partner industriali, in particolare con l’azienda tessile per la produzione dei teli in Vegeatextile.”<p> <p>  <p> <p>L’utilizzo di tecnologie innovative basate sul riuso può dare una mano alle delicate condizioni ambientali del nostro pianeta. Proprio in relazioni a questo tema, il fondatore di Vegea afferma che “è molto importante diminuire l’utilizzo di materiali e prodotti a base fossile sostituendoli con materiali di origine vegetale. Per questo è fondamentale investire in ricerca e sviluppo per lo studio delle differenti matrici vegetali e le loro possibili applicazioni. In particolar modo la valorizzazione dei sottoprodotti dell’agroindustria è un tema che molte aziende stanno affrontando per evitare gli sprechi ed i costi di smaltimento dei rifiuti. Il nostro progetto è nato appunto per la valorizzazione degli scarti della filiera vitivinicola, trasformando uno scarto in un materiale dal grande valore aggiunto, sviluppando così un nuovo modello di economia circolare.”<p> <p>  <p> <p><p><p><p><p><p> <p>  <p> <p>VERSO UNA MODA SEMPRE PIÙ GREEN <p> <p>Negli ultimi anni alcuni noti brand della moda hanno manifestato una maggiore attenzione all’ambiente creando delle collezioni ecosostenibili e utilizzando materiali alternativi rispetto a quelli di origine animale. <p> <p>Vegea, vincitrice dell’edizione 2017 del Global Change Adward della Fondazione H&amp;M che ha portato a casa un premio di 300mila euro, ritiene che il cambiamento verso una moda sempre più green sia già iniziato. <p> <p>“Siamo consapevoli che servirà del tempo per sostituire o migliorare materiali e filiere industriali- sostiene il CEO di Vegea- ma la direzione è sicuramente questa. Ogni anno aumentano le iniziative e gli investimenti in questa direzione e questo è il segnale più importante.”<p> <p> <p> <p>L’azienda sta valutando anche altre collaborazioni nel mondo dell’automotive e del design anche se il settore della moda sostenibile è quello su cui punta maggiormente. Pare che dalla partnership con lo stilista Tiziano Guardini, che sposa perfettamente la filosofia Vegea, nasceranno dei nuovi eco-progetti. <p> <p><p> <p> <p> <p> <p> <p><p> <p> <p><p> <p>", "time": "2018-08-31T06:00:00+01:00", "type": "scienza"}
{"title": "Illustrissimo Presidente delle Strade, un'idea Corepla ", "url": "https://www.lastampa.it/2018/09/24/scienza/illustrissimo-presidente-delle-strade-unidea-corepla-02WnR23Ecl1WPndnIOu70M/pagina.html", "review": "", "content": "<p> <p>Passeggiando per le strade del centro di Roma non è insolito notare, affisse agli angoli dei Palazzi storici e delle Chiese, delle targhe in marmo rivolte ai cittadini con prescrizioni, divieti e relative pene.<p> <p><p> <p>Sono gli editti che nel 1700 faceva disporre il presidente delle strade nei luoghi in cui il popolo era solito buttare l’immondizia, nel tentativo di garantire la pulizia della città, e che ora sono esposti al Vittoriano, nel reportage urbano della fotografa Cristina De Paoli.<p> <p><p> <p>Un modo inusuale per raccontare la storia e la bellezza di Roma in poco meno di 100 scat ti, che fotografano l’evoluzione del rapporto dei suoi abitanti con la raccolta e il riciclo che, nel corso di questi trecento anni, è passato dalle incisioni sulla pietra da parte dello Stato alle “scritte parlanti” ad opera dei cittadini. <p> <p><p> <p>Nata da un’idea di Corepla, il Consorzio Nazionale per la raccolta, il riciclo e il recupero degli imballaggi in plastica, la mostra fotografica è allestita presso l’Ala Brasini del museo Vittoriano di Roma, è ad entrata gratuita, e si inaugura, il 25 settembre alle ore 18.00, con una live painting performance di Maupal, uno tra gli street artist più influenti secondo una classifica stilata dalla celebre rivista newyorkese Artnet. Maupal, molto conosciuto per il suo “Papa volante” a Borgo Pio, realizzerà un’installazione che coinvolgerà i cittadini sui temi della tutela ambientale. <p> <p><p> <p><p> <p> <p> <p><p> <p><p> <p> <p> <p> <p> <p><p> <p> <p><p> <p>", "time": "2018-09-24T10:48:38+01:00", "type": "scienza"}
{"title": "Il futuro del trasporto pubblico e dello sharing è elettrico", "url": "https://www.lastampa.it/2018/10/10/scienza/il-futuro-del-trasporto-pubblico-e-dello-sharing-elettrico-yRGwRHs5PA4FMJCtkpryqI/premium.html", "review": "", "content": "<p> <p>Dal 1° ottobre scorso sono scattati i blocchi per i veicoli più inquinanti in tutta la Pianura Padana, aprendo di fatto la stagione della riduzione della concentrazione del particolato fine e degli ossidi di azoto, che ogni anno trasformano il nord Italia in una camera a gas. Ma tra deroghe e rimandi, è probabile che la misura risulti poco efficiente, dato che il problema non può essere relegato al solo trasporto privato. Ogni giorno infatti sono almeno 15 milioni gli utenti che utilizzano gl... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "10 ottobre 2018", "type": "scienza"}
{"title": "Bologna capitale dell’edilizia sostenibile ", "url": "https://www.lastampa.it/2018/10/15/scienza/bologna-capitale-delledilizia-sostenibile-gSWNn5N0Kc1QAPdjSkWAJI/pagina.html", "review": "", "content": "<p> <p>Il settore dell’edilizia attraversa una fase di grande evoluzione, guarda a nuovi mercati e sperimenta modalità produttive innovative, puntando a diventare un comparto sempre più sostenibile, integrato ed efficiente, soprattutto attraverso la digitalizzazione, con l’obiettivo di intercettare la ripresa ed uscire definitivamente dalla crisi che lo ha investito nell’ultimo decennio. <p> <p><p> <p>La 53esima edizione di SAIE, la manifestazione sulle tecnologie dell’edilizia e dell’ambiente costruito 4.0 che aprirà i battenti il 17 ottobre in fiera a Bologna, per quattro giorni ospiterà aziende, società di servizio, progettisti, centri di ricerca, università e start-up presentando le novità, le eccellenze, le capacità del “fare italiano” nel contesto internazionale, concretizzando in nuovi prodotti e servizi la visione del comparto. Focus edilizia, con attenzione alle ristrutturazioni e al recupero dell’esistente, e ampio spazio alle infrastrutture con una presenza significativa di Anas e del Gruppo FS. <p> <p><p> <p>In fiera si va per vedere e toccare con mano: ampio spazio quindi all’interattività e alla sperimentazione con i laboratori digitali, le aree dimostrative, le arene gestite dai protagonisti, le piazze tematiche, gli info-point tematici.<p> <p><p> <p>Con il patrocinio del Ministero dell’Ambiente e della Tutela del Territorio e del Mare, oltre che della Regione Emilia-Romagna, è organizzato in stretta collaborazione con le principali associazioni di categoria della filiera, l’evento è articolato intorno a quattro focus tematici: digitalizzazione e BIM; riqualificazione energetica, sia impiantistica che edilizia; recupero e protezione sismica; trasformazione urbana, infrastrutture e territorio.<p> <p><p> <p>Fino al 20 ottobre, nel quartiere fieristico, tutta la filiera dell’edilizia si confronta sulla sostenibilità del costruito, declinata nelle scelte impiantistiche e nell’approccio di una progettazione attenta all’ambiente e all’uomo. <p> <p> <p> <p>La Nuova Direttiva Europea sull’efficienza energetica 2018/844/UE, che dovrà essere recepita dagli stati membri entro il 2020 ed è in vigore dal 9 luglio scorso, prevede modifiche alle disposizioni precedenti e fissa impegni ambiziosi per lo sviluppo di un sistema energetico sostenibile, competitivo, sicuro e decarbonizzato. “L’obiettivo - si legge nel documento dell’Unione - è quello di ridurre ulteriormente le emissioni di gas a effetto serra di almeno il 40 % entro il 2030 rispetto al 1990, per aumentare la quota di consumo di energia da fonti rinnovabili, realizzare un risparmio energetico e migliorare la sicurezza energetica, la competitività e la sostenibilità dell’Europa. <p> <p><p> <p><p><p><p><p><p> <p>(Foto Matteo Piazza e Marco Campanini)<p> <p><p> <p>Tenendo conto del fatto che quasi il 50 % del consumo dell’energia finale dell’Unione è usato per riscaldamento e rinfrescamento, di cui l’80 % negli edifici, il conseguimento degli obiettivi energetici e climatici dell’Unione è legato agli sforzi per rinnovare il suo parco immobiliare, dando la priorità all’efficienza energetica, ricorrendo al principio dell’efficienza energetica in primis, nonché valutando l’utilizzo delle energie rinnovabili”. <p> <p> <p> <p>In linea con la visione e gli obiettivi europei, a SAIE 2018 saranno protagonisti i cosiddetti green building e gli edifici a basso impatto ambientale, con smart home e digital building in prima linea, anche con architetture di qualità che rispondono alle richieste introdotte dalla strategia per la riqualificazione energetica del parco immobiliare nazionale, verso i cosiddetti edifici “nZeb”, a energia quasi zero.<p> <p> <p> <p>Tra le eccellenze in esposizione al Centro servizi della fiera bolognese, un nuovo progetto di riqualificazione firmato Stefano Boeri architetti per l’azienda Cazzaro Costruzioni, Ca’ delle Alzaie a Treviso. Un’esperienza di rigenerazione urbana che, partendo da un sito industriale collocato sulle rive di un fiume, ha voluto creare un’oasi di pace in cui abitare coniugando il contatto con la natura, il massimo comfort, la sostenibilità e la tecnologia avanzata, scegliendo alcune proposte eccellenti dal punto di vista prestazionale e progettuale. L’edificio sarà ad altissima resa energetica, grazie all’impegno di numerose aziende italiane: dall’attenzione alla qualità dell’aria, resa migliore grazie agli intonaci Airlite, all’efficienza degli impianti di riscaldamento, su cui ha operato Zendher, al miglioramento della pulizia degli ambienti grazie alle ceramiche Florim, fino all’isolamento termico e alle performance sismiche con il laterizio rettificato di Wienerberger, all’uso di soluzioni domotiche interconnesse offerte da Bticino e agli infissi ad elevate prestazioni e resa estetica firmati Agostini Group.<p> <p> <p> <p>In mostra anche la Casa sul Parco, una residenza plurifamiliare affacciata sullo storico parco verde delle Rimembranze a Fidenza, in provincia di Parma, risultato dell’intervento dello studio delboca+ Partners. Con un’operazione di sostituzione edilizia sull’edificio acquistato dall’impresa Montanari Costruzioni, è stata creata una “casa passiva” dalle elevate prestazioni energetiche. A SAIE 2018 il racconto di come un cantiere tradizionale si sia trasformato in un vero e proprio laboratorio dell’innovazione, coniugando qualità architettonica, elevata efficienza energetica e massimo comfort.<p> <p><p> <p> <p> <p> <p> <p><p> <p> <p><p> <p>", "time": "2018-10-15T05:00:00+01:00", "type": "scienza"}
{"title": "Lavoro: per produrre green 653mila imprese investono sulle persone", "url": "https://www.lastampa.it/2018/09/27/scienza/lavoro-per-produrre-green-mila-imprese-investono-sulle-persone-wb6pSgbDdituK7iix3oJSK/premium.html", "review": "", "content": "<p> <p>mprese italiane sempre più sostenibili e a caccia di personale che abbia competenze in materia di ambiente. Come mostra il Sistema informativo Excelsior , realizzato da Unioncamere e Anpal, nel 2017 circa 653mila imprese hanno ricercato profili professionali con attitudine al risparmio energetico o alla sostenibilità ambientale. E questo sia in presenza che in assenza di investimenti già effettuati o programmati in tecnologie “verdi”. Una impresa su due fra quelle con dipendenti (il 49,9%) ri... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "27 settembre 2018", "type": "scienza"}
{"title": "Camion come filobus contro la CO2", "url": "https://www.lastampa.it/2018/10/17/scienza/camion-come-filobus-contro-la-co-AO8bmDaspyKdfuhRAiGKwO/premium.html", "review": "", "content": "<p> <p>E se tutte le autostrade fossero elettrificate, con una rete di catenarie per camion e autobus, proprio come agli inizi del XX° secolo venivano alimentati i primi filobus delle più grandi città dell’epoca? Sarebbe di sicuro un buon inizio per ridurre il nostro consumo di petrolio, e dunque le emissioni di CO2 in atmosfera, responsabili dell’attuale dissesto climatico. Siamo ancora lontani dall’obiettivo, eppure qualcosa si muove. Lo studio «Trucking into a Greener Future», pubblicato il 6 set... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "17 ottobre 2018", "type": "scienza"}
{"title": "Il gatto sacro delle Ande", "url": "https://www.lastampa.it/2019/01/06/scienza/il-gatto-sacro-delle-ande-WhBBImvDFqXLfrQDhYOYVK/premium.html", "review": "", "content": "<p> <p>È stato presentato lo scorso 8 dicembre nel corso dell’Adventure Film Festival a Santiago del Cile “Seeking the Andean Cat”, il primo documentario mai realizzato sul gatto delle Ande (Leopardus jacobita), la specie iconica della cordigliera sostanzialmente ancora sconosciuta al grande pubblico, che, in quanto a bellezza, non ha davvero nulla da invidiare a tigri e giaguari. Il documentario è una produzione indipendente guidata e voluta da Rodrigo Villalobos e Andrés Cid: “Seeking the Andean C... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "06 gennaio 2019", "type": "scienza"}
{"title": " Corallo bamboo, nel Mediterraneo sradicate intere foreste ", "url": "https://www.lastampa.it/2019/01/11/scienza/mediterraneo-torna-il-corallo-bamboo-OrptJzujJZnq3XxVAz7nNI/pagina.html", "review": "", "content": "<p> <p>C’era una volta, su gran parte dei fondali del Mediterraneo tra i 500 e i 1200 metri, l’Isidella elongata,una particolare specie di gorgonia dalla caratteristica forma a candelabro, nota anche come corallo bamboo, che dava origine a delle vere e proprie foreste brulicanti di abitanti che in esse trovavano il loro habitat ideale. oggi, al loro posto, non rimangono che desolati fondali sabbiosi, avendo subìto, nell’ultimo secolo, un declino dell’80 per cento. Tanto che esattamente un anno fa l’Unione per la Conservazione della Natura (IUCN) l’ha inserita nella lista rossa delle specie in pericolo di estinzione e quindi da proteggere in via prioritaria. <p> <p>  <p> <p>La causa però non è stata una catastrofe climatica, come è successo recentemente alle montagne del Veneto e del Trentino, ma la malagestione delle attività di pesca.  <p> <p>L’importanza dell’Isidella è dovuta al fatto che essa rappresenta un habitat ideale e strutturante per molte specie profonde perché, grazie alla sua particolare forma a candelabro, crea tridimensionalità in un ambiente dove non ce ne sarebbe, svolgendo così un ruolo chiave negli ecosistemi marini profondi del Mediterraneo. <p> <p>Il suo scheletro duro e ramificato, fornisce infatti il substrato su cui diverse specie possono facilmente attaccarsi e vivere e inoltre rappresenta un ottimo terreno per la deposizione delle uova per molluschi (come i calamari o i polpi) e squali come il gattuccio boccanera. Le colonie di corallo bamboo inoltre sono un ricco terreno di caccia per molti predatori che tra i rami di queste gorgonie possono trovare le loro prede. E rappresentano un'importante rifugio per molte specie di pesci e invertebrati che usano la gorgonia per mimetizzarsi o proteggersi. Un esempio interessante è fornito dal pesce brotola gialla che si mimetizza tra i rami del corallo bamboo nuotando verticalmente.  <p> <p>  <p> <p><p><p><p><p><p> <p> <p> <p>Fino a qui l’immaginazione ci suggerisce una storia ricca e colorata, di grande movimento e vitalità. Ma, purtroppo, fino ad oggi, non è stata una storia a lieto fine. Dagli anni ’60, periodo di grande sviluppo della pesca industriale, ad oggi, infatti, si è registrata una riduzione impressionante delle foreste di corallo bamboo , vittime della pesca a strascico che al suo passaggio ara i fondali.  <p> <p>Questo anche perché tra le specie che vivono al riparo dei coralli bamboo ce ne sono alcune come i gamberi rossi, che sono oggetto di pesca intensiva da parte dei pescherecci a strascico per il loro alto valore commerciale. <p> <p>  <p> <p>Ad aggravare   ulteriormente il problema ci sono i lenti tempi di recupero del corallo bamboo, una specie dai bassi tassi di crescita e di dispersione. Si stima che nel Mediterraneo alcune colonie di questa gorgonia abbiano raggiunto i 400 anni di vita.  <p> <p>Dal 2012, durante le campagne MEDITS (un programma di ricerca internazionale, che ha come obiettivo lo studio delle risorse demersali in diversi paesi del Mediterraneo), si è iniziato a classificare in modo dettagliato anche la megafauna che vive nei fondali. Queste analisi hanno evidenziato la presenza di corallo bamboo nei fondali sabbiosi a ridosso delle acque territoriali albanesi, prova che anche il sud Adriatico era un tempo popolato da queste ricche foreste, oramai rimaste solamente in piccole aree.  <p> <p>  <p> <p>L’ennesima, ulteriore, conferma che è sempre più urgente istituire delle aree di protezione per gli ecosistemi marini vulnerabili, nelle quali attuare misure di restrizione della pesca a strascico. In particolare in Adriatico, tra i mari più sofferenti al mondo proprio a causa della pesca intensiva che vi si pratica, e, nello specifico, nella zona meridionale del Canale di Otranto dove ancora vive una delle ultime foreste di bamboo del Mediterraneo. <p> <p> <p> <p>E adesso è una concreta possibilità, considerati i passi già fatti in questa direzione. Nel 2017, infatti, è stata finalmente istituita, grazie al lavoro dell’Adriatic Recovery Project, coordinato da MedReAct, la prima zona di restrizione alla pesca demersale in Adriatico, nella Fossa di Pomo, tra l’Italia e la Croazia.  <p> <p> <p> <p>L’ Adriatic Recovery Project è una campagna lanciata a fine 2016 per il recupero degli ecosistemi di acque profonde. Il suo principale obiettivo è l’istituzione di Fishery Restricted Areas (FRA) - ovvero di vaste zone in cui la pesca viene chiusa o fortemente ridotta - nelle acque internazionali dell’Adriatico che ospitano aree di riproduzione o nursery di importanti specie ittiche o ecosistemi vulnerabili marini. Il Progetto è finanziato da Oceans5, sostenuto dallo Stanford’s Woods Institute for the Environment e coordinato da MedReAct - associazione non governativa impegnata nel recupero degli ecosistemi marini del Mediterraneo - in collaborazione con Legambiente, Marevivo, l’Università di Stanford e il Politecnico delle Marche.<p> <p><p> <p>Le stesse misure possono dunque essere adottate nell’Adriatico meridionale e nel resto del Mediterraneo. Solo così si può sperare di trasformare una storia triste in una storia a lieto fine e magari brindare in futuro a un mare nuovamente ricco di pesci e di biodiversità. <p> <p> <p> <p><p> <p> <p> <p> <p> <p> <p> <p><p> <p> <p><p> <p>", "time": "2019-01-11T06:00:00+01:00", "type": "scienza"}
{"title": "ClientEarth, la carica degli avvocati antismog", "url": "https://www.lastampa.it/2019/01/17/scienza/clientearth-la-carica-degli-avvocati-antismog-SbtlmcQHqymZbNRDEo5myK/premium.html", "review": "", "content": "<p> <p>Si chiamano Ugo Taddei, Mario, Katherine Nield, Agnieszka Warso-Buchanan, Kamila Drzewicka. Lavorano tra Bruxelles, Londra e Varsavia e sono gli avvocati che con la ong ClientEarth dal 2011 portano in tribunale le istituzioni inadempienti sul fronte dell’inquinamento atmosferico. La legge europea dice chiaramente che le autorità locali devono agire in modo tempestivo per garantire un’aria salubre ai cittadini, ma “c’è un divario enorme tra carta e realtà”, spiega Ugo Taddei, che coordina il g... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "17 gennaio 2019", "type": "scienza"}
{"title": "Chi dovrebbe pagare il conto delle politiche ambientali?", "url": "https://www.lastampa.it/2019/01/16/scienza/chi-dovrebbe-pagare-il-conto-delle-politiche-ambientali-ebCbJ1Jn8c6tFtunuI99iM/premium.html", "review": "", "content": "<p> <p>Sono ora in molti a credere che siano necessarie misure drastiche per proteggere il pianeta dalle catastrofi ambientali e dal cambiamento climatico. È , invece, meno chiaro chi dovrebbe pagare il conto per queste urgenti politiche. Il movimento dei “ gilet gialli ” ha posto la scottante questione sul tavolo. I problemi sono quantomeno due. Oltre a decidere su chi dovr à pagare oggi, c ’è un altro aspetto dirimente: quale distribuzione dei costi adottare fra la generazione attuale e quelle fut... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "16 gennaio 2019", "type": "scienza"}
{"title": "Gli Usa possono salvare la Terra", "url": "https://www.lastampa.it/2019/01/12/scienza/gli-usa-possono-salvare-la-terra-yLimPwvYcB3XKtugTTG7NN/premium.html", "review": "", "content": "<p> <p>Per molti anni i negazionisti climatici hanno detto che il riscaldamento globale non c’era. Oggi che quella menzogna non si può più ripetere, affermano invece che è troppo tardi: che il cambiamento climatico è ormai inevitabile, e dunque tanto vale lasciar perdere. Non è vero neanche questo: l’umanità ha già affrontato e vinto una sfida forse più problematica. Si potrebbe decarbonizzare l’economia, fermare la desertificazione, gli uragani e la distruzione delle coste usando la stessa ricetta ... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": " | 12 gennaio 2019", "type": "scienza"}
{"title": "Da BNL un nuovo mutuo per chi investe nella sostenibilità della casa ", "url": "https://www.lastampa.it/2018/12/01/scienza/da-bnl-un-nuovo-mutuo-per-chi-investe-nella-sostenibilit-della-casa-G4IbCw0aXFyfZcCFqcY9RJ/pagina.html", "review": "", "content": "<p> <p>BNL, Gruppo BNP Paribas, lancia una proposta finanziaria per mutui casa legata alla sostenibilità economica ed ambientale. La Banca dà al cliente la possibilità di ricevere, in 5 giorni lavorativi dalla domanda di mutuo, la delibera creditizia con una risposta certa sulla sostenibilità del finanziamento scelto; un servizio particolarmente utile in un momento delicato ed impegnativo come può essere l’acquisto di un immobile. <p> <p><p> <p>Inoltre, a coloro che vogliano un mutuo per una casa in classe energetica A o B, viene offerto un anno gratuito di protezione casa e famiglia. Si tratta di una polizza, realizzata in collaborazione con BNP Paribas Cardif, che tutela l’abitazione e chi ci vive dai principali rischi. L’iniziativa sarà valida per le domande di mutuo dall’inizio della campagna fino al 30 marzo, una volta avvenuta la stipula. In più, saranno inclusi in questa offerta anche quanti, sempre con domanda di mutuo inserita nello stesso periodo di offerta e stipula effettuata, decideranno di migliorare - entro la fine di dicembre del prossimo anno - l’efficienza energetica dell’abitazione acquistata, certificandone il raggiungimento della classe A o B. <p> <p><p> <p>«La sostenibilità - economica, ambientale, sociale - deve essere sempre più al centro delle politiche di business di un’azienda concretamente responsabile verso la collettività, afferma Marco Tarantola, Vice Direttore Generale di BNL e Responsabile della Divisione Commercial e Private Banking. Il Gruppo BNP Paribas, a livello globale, ha la sostenibilità come elemento fondamentale del proprio agire verso i clienti, i collaboratori e gli stakeholder; basti solo ricordare la leadership negli Investimenti Socialmente Responsabili. Nell’ambito di questo impegno, in BNL abbiamo voluto mettere a disposizione non solo la nostra ampia gamma di soluzioni e l’esperienza degli specialisti della Banca, ma sensibilizzare le persone ad una sempre maggiore attenzione eco-sostenibile, anche attraverso la possibilità dell’acquisto di una casa che sia il più possibile efficiente sul fronte energetico e dal minore impatto verso l’ambiente».<p> <p><p> <p> <p> <p> <p> <p><p> <p> <p><p> <p>", "time": "2018-12-01T05:00:00+01:00", "type": "scienza"}
{"title": "Milano, un successo il Festival di Giacimenti Urbani ", "url": "https://www.lastampa.it/2018/12/03/scienza/milano-un-successo-il-festival-di-giacimenti-urbani-X3FlsECZ8Uu0EH2JnucpEI/pagina.html", "review": "", "content": "<p> <p>Abbiamo iniziato nel 2013 partecipando alla Settimana Europea per la Riduzione dei Rifiuti, da allora non abbiamo più smesso e siamo arrivati alla 6° edizione del Festival di Giacimenti Urbani . L’idea era quella di fare rete tra chi ha la lotta allo spreco nel proprio DNA, che fosse un cittadino, un artigiano, un’impresa, un’associazione o un libero cittadino.<p> <p>E’ stato un crescendo e non ne abbiamo più potuto fare a meno perché tutto è collegato e il lavoro da fare è tantissimo. <p> <p><p> <p>IL FESTIVAL E I SUSTAINABLE DEVELOPMENT GOAL DELL’ONU <p> <p>Il problema della produzione di rifiuti si accompagna allo spreco di risorse, alla qualità dell’aria, ai consumi energetici e ai cambiamenti climatici per questo quest’anno abbiamo inserito le diverse azioni dell’evento in alcuni dei Sustainable Development Goal che Onu ha identificato nel 2015 quali obiettivi da raggiungere per salvare il Pianeta. Rientrava nel Goal 2 , il Contrasto alla fame, il tema chiave dell’inaugurazione ( 23 novembre h. 17.00 ), ovvero la Bancarella di Recup , progetto nato per iniziativa dell’associazione Recup, Giacimenti Urbani ed Ecodallecittà insieme ad Amsa-A2A, che prevede la di una vera e propria bancarella istituzionale dedicata al recupero del cibo ancora edibile in 10 mercati milanesi per poi redistribuirlo a chi ne ha bisogno.<p> <p> <p> <p>Si inserivano nel Goal 10, Ridurre le disuguaglianze, le performance Sidebyside messo in scena da Laboratorio del Silenzio e T12Lab, che attraverso degli oggetti di design  upcycled  e inclusivi coinvolgono persone abili e diversamente abili in un laboratorio interattivo e silenzioso.<p> <p><p> <p>Miravano al Goal 12 , Consumo e produzione responsabili, la petizione per il diritto alla riparabilità degli oggetti promossa dai Restarter Milanesi su Change.org e la mostra sull’Edilizia circolare, a cura dello Studio BonessaAssociati, che presenta una selezione di architetture di qualità realizzate con materiali di recupero. Non per caso, il mondo delle costruzioni produce all'incirca il 40% dei rifiuti generati nell'UE, il riuso è un’opportunità per ridurne l'impatto ambientale. <p> <p><p> <p>Rispondeva al Goal 13, Agire per il clima, l’incontro di sabato 24 novembre alle 17 con Stefano Caserini e Serena Giacomin di Italian Climate Network  sulla COP24, la prossima Conferenza delle parti su Clima, che si terrà a Katowice e la presentazione di Raggio Verde, rassegna cinematografica ambientale, a cura di Francesco Cara di Climate Reality . <p> <p><p> <p><p><p><p><p><p> <p><p> <p>UN PERCORSO ESPERIENZIALE  <p> <p>Pesciolini-bijoux ricavati dalle pentole, lampade che nascono da componenti per le auto, schemi per il saluto al Sole dipinti a mano su carta di recupero, collari e guinzagli per cani ricavati dai teloni pubblicitari e ancora cosmesi fresca e naturale e piante d’inverno fuori dagli schemi: il Green Market, dove espongono associazioni, artigiani e imprese per conoscere e vedere prodotti e soluzioni rispettose dell’ambiente è un vero percorso esperenziale nella creatività al servizio dell’ambiente. <p> <p><p> <p>Per chi vuole mettersi alla prova laboratori c’era il laboratorio di ecoeditoria, riciclo del legno e di autoproduzione con materiali di riciclo e poi ancora, decorazioni natalizie con la carta di risulta, giocattoli in legno e detersivi fai da te a cura della sezione Make Something Week di Greenpeace, festival internazionale contro la cultura dell’usa&amp;getta che si tiene dal 23 al 2 dicembre e nel quale Giacimenti Urbani ha deciso di inserirsi, in un gioco di insiemi che amplifica i progetti e le relazioni.<p> <p><p> <p><p><p><p><p><p> <p><p> <p>PREVENZIONE RIFIUTI, ROGHI E IMPEGNO DEI CITTADINI <p> <p>Ci sono motivazioni forti che collegano il Festival di Giacimenti Urbani ai temi che sono alla ribalta della cronaca negli ultimi mesi. La serie incessante di roghi di rifiuti che si sono succeduti dall’estate ad oggi la dicono lunga sull’importanza di prevenire la produzione di rifiuti. Tenuto presente che dal 1° gennaio 2018 c’è il blocco cinese, ovvero la Cina non acquista quasi più materiali differenziati dagli altri Paesi e che secondo il Rapporto Rifiuti 2018 di Ispra – pubblicato nel febbraio2018 -, relativo al 2017 ogni italiano produce pro-capite 486 kg di rifiuti urbani – nel tempo siamo migliorati perché nel 2013 ne producevamo più di 500 kg – e che circa il 65% finisce ancora in discarica, il resto viene differenziato cosa può fare un cittadino per ridurne l’impatto? Primo può evitare di produrli. Secondo può provare a riparare. Tutto. Terzo può valutare l’opzione del riuso e pensare che quel che non serve più a lui può servire a qualcun altro. Quarto può dar libero sfogo alla propria creatività o valorizzare quella di qualcun valorizzando i prodotti che nascono da materiali da dismettere. Quinto può fare al meglio la raccolta differenziata e avviarli al riciclo corretto. Ecco in mezzo a tutto questo ci sono un sacco di esperienze interessanti da conoscere e da sperimentare per capire come declinare quanto detto. <p> <p> <p> <p> <p> <p><p> <p> <p><p> <p>", "time": "2018-12-03T05:00:00+01:00", "type": "scienza"}
{"title": "Un piano europeo per salvare dalla pesca industriale acciughe e sardine ", "url": "https://www.lastampa.it/2018/12/04/scienza/un-piano-europeo-per-salvare-dalla-pesca-industriale-pescare-acciughe-e-sardine-7zeJ7ZT9QCm1kQQQDQnnvM/pagina.html", "review": "", "content": "<p> <p>Acciughe e sardine sono nel focus del programma della plenaria presso il Parlamento Europeo, a Strasburgo. Dopo i report di alcuni osservatori sulla salvaguardia del Mediterraneo, la decisione di vagliare regole su come, dove e quando sia possibile pescare nel mare Adriatico questi pesci pelagici, ricchi di omega3 e molto apprezzati nella dieta italiana. <p> <p> <p> <p>Il 13 novembre 2018 il Parlamento ha dunque stabilito che per il 2019 i limiti di cattura degli stock pelagici dovrebbero essere fissati ai livelli di pesca del 2014, e poi ridotti del 4% all'anno per ogni Stato membro interessato, tra i 2020 e il 2022. Tuttavia, questa riduzione del 4% non si applicherebbe se, in un anno precedente, le catture totali per ogni Stato membro fossero inferiori (oltre al 2% in meno) rispetto al 2014. Sono previsti inoltre specifici periodi di divieto di pesca per i diversi stock, per le imbarcazioni e per gli attrezzi da pesca, allo scopo di proteggere le aree di vivaio e di deposizione delle uova. <p> <p> <p> <p>I paesi interessati sono Italia, Croazia e Slovenia e solo per una piccola parte Albania e Montenegro. In Adriatico, dove provengono il 70-80% delle sardine e delle acciughe made in Italy, operano 160 imbarcazioni e mille operatori. Tutte le attività di pesca pelagica in quella zona sono valutate a circa 74 milioni di euro all’anno (2013). Difficile riuscire a tutelare la risorsa e contemporaneamente i pescatori che lavorano nel settore. Certamente, per iniziare, bisogna stabilire le opportunità di pesca a favore della conservazione e del benessere di questo tipo di pesci. <p> <p> <p> <p>Non è la prima vota che si prendono precauzioni per la salvaguardia delle specie marine, ricordiamo infatti due piani pluriennali approvati dal Parlamento europeo e dal Consiglio, quello per il Mar Baltico adottato nel 2016 e per il mare del Nord nel 2018.<p> <p><p> <p>“Il dialogo di questi mesi con le marinerie di Chioggia, Pila e tutte le associazioni di pesca è stato fondamentale per proporre soluzioni e trovare una sintesi che trovasse l’accordo anche di croati e sloveni, in un’ottica di collaborazione e concorrenza leale” afferma Elisabetta Gardini (FI), relatrice del Piano pluriennale per gli stock di piccoli pelagici nel Mare Adriatico e per le attività di pesca che sfruttano tali stock.<p> <p> <p> <p>Ci sono ancora molte incognite sul piano pluriennale proposto, perché l’approvazione con 342 voti in favore, 295 contrari e 24 astensioni vede molti dissensi, alimentati dal contrapporsi degli interessi tra la tutela dell’ambiente e l’economia. “Il pacchetto di misure contiene troppi divieti e pochi veri elementi di salvaguardia della risorsa, il cui unico effetto sarà quello di indebolire una filiera che negli ultimi cinque anni ha già perso il 50-60% del suo valore” dichiara Rosa D’Amato (M5S). <p> <p> <p> <p>A questo proposito, i deputati autorizzano - in via eccezionale - i pescherecci, in difficoltà a causa dell’attuazione delle nuove disposizioni, a chiedere un sostegno finanziario al  Fondo europeo per gli affari marittimi e la pesca (FEAMP) fino al 15% al di sopra del massimale esistente, con apposita domanda. Questa deroga è valida fino al 31 dicembre 2020 e per un massimo di nove mesi. “Tutelare la risorsa ittica nell’Adriatico preservando al tempo stesso i lavoratori delle piccole imprese occupate in questo settore: questo il segnale che il Parlamento ha dato con il voto del 13 novembre. L’obiettivo è coniugare la tutela dell’ecosistema marino e lo sviluppo economico del settore” ha dichiarato Simona Bonafè (PD), relatrice del pacchetto sull’Economia Circolare. <p> <p> <p> <p>Ed Elisabetta Gardini (FI) aggiunge, soddisfatta: “È passata la proposta che meglio riesce a coniugare la tutela delle risorse ittiche e del lavoro dei pescatori. Si tratta di una vittoria importante per un settore composto principalmente da piccole e medie imprese, spesso gestite da famiglie che vivono di pesca da generazioni”.<p> <p><p> <p> <p> <p> <p> <p><p> <p> <p><p> <p>", "time": "2018-12-04T05:00:00+01:00", "type": "scienza"}
{"title": "Arriva un certificato di sostenibilità per cemento e calcestruzzo ", "url": "https://www.lastampa.it/2018/12/14/scienza/arriva-un-certificato-di-sostenibilit-per-cemento-e-calcestruzzo-a39HpKDChMq8KJWeItb82I/pagina.html", "review": "", "content": "<p> <p> L’industria del cemento e del calcestruzzo sta moltiplicando gli sforzi per rendere questi materiali meno impattanti a tutti i livelli. E al recente SAIE di Bologna - la fiera dell’edilizia e delle costruzioni - ha presentato una speciale certificazione sulla base del riciclo, dell’efficienza energetica e della sostenibilità. Si tratta di una iniziativa fortemente voluta da Federbeton, l’associazione aderente a Confindustria delle 4000 imprese produttrici di cemento, calcestruzzo e materiali di base. Ha così deciso di garantire ufficialmente come «Regional System Operator» un nuovo schema di certificazione globale RSS (Responsible Sourcing Scheme), che permetterà di valutare la sostenibilità ambientale, economica e sociale del materiale utilizzato. <p> <p>Lo schema è stato elaborato dal CSC (Concrete Sustainability Council), un’associazione mondiale che raccoglie aziende e associazioni europee di settore. Per ogni azienda l’intero processo industriale organismi di certificazione specializzati esamineranno gli impatti economici, sociali e ambientali del prodotto, dalla catena di fornitura delle materie prime all’organizzazione aziendale alla produzione vera e propria. Ne esce un rating che fornisce chiare informazioni sul livello di sostenibilità: bronzo, argento, oro, e infine platino. <p> <p>Federbeton promuoverà lo schema RSS, supportando le aziende che intendono certificarsi. «Sul nostro comparto - spiega Roberto Callieri, presidente di Federbeton - si sono addensati falsi miti e luoghi comuni che, per troppo tempo, hanno influenzato ingiustificatamente la percezione pubblica. RSS rende finalmente possibile attestare, in termini oggettivi e indipendenti, quanto le imprese operino responsabilmente dal punto di vista ambientale, e non solo: gli aspetti etici hanno infatti una rilevanza altrettanto importante».<p> <p><p> <p> <p> <p> <p> <p><p> <p> <p><p> <p>", "time": "2018-12-14T06:00:00+01:00", "type": "scienza"}
{"title": "La sostenibilità? Non è solo una “moda” ", "url": "https://www.lastampa.it/2018/12/11/scienza/la-sostenibilit-non-solo-una-moda-fzsHYcrhYqvpQpOw3FDpnM/pagina.html", "review": "", "content": "<p> <p>Economia circolare, materiali alternativi, riuso e riciclo: sono solo alcuni degli ultimi trend nell’industria del tessile e moda, settori in forte evoluzione in chiave sostenibile per fronteggiare minacce quali cambiamenti climatici, inquinamento e scarsità di risorse.<p> <p>Oggi una multinazionale dell’abbigliamento può avere un ruolo determinante nel sensibilizzare i consumatori sull’esigenza di uno stile di vita sostenibile, agendo da stimolo e traino per l’intera industria. <p> <p> <p> <p>Anna Maria Rugarli è Sustainability and Responsibility Senior Director EMEA di VF Corporation, colosso americano del casual e sportswear che controlla brand come Vans, Timberland, The North Face e Napapijri.<p> <p><p> <p>In materia di sostenibilità, Rugarli non ha dubbi: tutti i brand oggi dovrebbero prendere una posizione. Nuove generazioni di consumatori sempre più consapevoli chiedono infatti ai brand trasparenza e collaborazione, per essere orientati verso uno stile di vita sostenibile. È così che VF ha presentato recentemente “Made for Change”, strategia di sostenibilità e responsabilità sociale incentrata su tre aree principali: economia circolare, riduzione dell’impatto ambientale e coinvolgimento attivo di consumatori e dipendenti. <p> <p> <p> <p><p><p><p><p><p> <p>“Per restare competitivi sul mercato”, afferma Rugarli, “è necessario adottare nuovi modelli di business circolari”: sistemi che permettano all’industria della moda di sfruttare al massimo le risorse, tagliando radicalmente il proprio impatto e insieme favorendo nuovi flussi di entrate.<p> <p><p> <p>Tra le iniziative portate avanti da VF in questo senso, c’è “The North Face Renewed”, la collezione di The North Face costituita da capi “rinnovati”, provenienti da capi restituiti perché danneggiati o difettosi, e lavati e rimessi a nuovo. Un altro esempio sono le iniziative di take-back, che incoraggiano il consumatore a restituire gli articoli che non utilizza più, per dare loro una seconda vita.<p> <p> <p> <p>La riduzione dell’impatto ambientale è un altro dei principali obiettivi di “Made for Change”. La ricerca del gruppo nel campo della produzione alternativa sostenibile si è già concretizzata in diversi progetti: ad esempio la collezione anti-sprechi Ze-Knit di Napapijri, o il nuovo processo di tintura presentato di recente da Wrangler, che elimina il 99% di acqua normalmente utilizzata per la lavorazione del denim.<p> <p> <p> <p>Tutte le attività di sostenibilità realizzate da VF sono pensate all’insegna della trasparenza e per coinvolgere attivamente il consumatore, favorendo la creazione di nuove sinergie e collaborazioni.<p> <p> <p> <p> <p> <p><p> <p> <p><p> <p>", "time": "2018-12-11T04:00:00+01:00", "type": "scienza"}
{"title": " Amici delle foreste anche a Natale con la certificazione Fsc ", "url": "https://www.lastampa.it/2018/12/19/scienza/amici-delle-foreste-anche-a-natale-con-la-certificazione-fsc-RxnAJk6ccsBSPvRNPI5rzO/pagina.html", "review": "", "content": "<p> <p>L’allarme per i cambiamenti climatici richiama tutti ai piccoli gesti che sostengano la tutela del patrimonio forestale, vera risorsa per contenere la desertificazione, l’aumento delle temperature e il dissesto idrogeologico. A Natale le opportunità, in questo senso, grazie alla certificazione internazionale Fsc non mancano e sono sempre più diversificate e “glamour”.  <p> <p>  <p> <p>Che si tratti di oggetti per la casa, accessori fashion o prodotti dell’ambito food&amp;wine, la certificazione Fsc garantisce che i materiali utilizzati provengono da una gestione responsabile delle foreste, con il rispetto di rigorosi standard ambientali, sociali ed economici. Solo in Italia, infatti, sono oltre 63 mila ettari di bosco certificati e 2.300 le imprese impegnate in questa filiera.   <p> <p>  <p> <p>  <p> <p> <p> <p> <p><p> <p> <p><p> <p>", "time": "2018-12-19T12:35:25+01:00", "type": "scienza"}
{"title": "A Milano un Campus universitario ecologico", "url": "https://www.lastampa.it/2019/01/01/scienza/a-milano-un-campus-universitario-ecologico-60mRFarCikYGjhUvxVdQsI/pagina.html", "review": "", "content": "<p> <p>Grazie ad un progetto a cura dell’architetto Filippo Taidelli dello studio FTA, sono state completate le residenze Mario Luzzatto Student House del nuovo Campus Humanitas University, inaugurato nel 2017. Si tratta del complesso della rinomata Facoltà Internazionale di Medicina e Chirurgia, Infermieristica e Fisioterapia, che promuove un innovativo sistema di didattica. Le residenze si integrano con il più ampio progetto dell’intero Campus, un modello avanguardista che integra didattica, ricerca, qualità nell’ospitalità e nei servizi.   Il nuovo Campus ecologico Le nuove residenze sono state concepite all’insegna del risparmio energetico e della sostenibilità ambientale. L’edificio sorge a sud-est della piazza principale del Campus, in una location che sfrutta al meglio l’occupazione del suolo senza eccedere in altezza. La struttura è stata scomposta in due volumi compatti sfalsati, due torri di 5 piani collegate tra loro da un corpo centrale più basso che ospita l’accesso principale. Sulla copertura dell’edificio si trova una grande terrazza verde, estensione all’aperto della cucina comune e della sala studio poste al primo piano. Il piano terra è adibito alle funzioni pubbliche e comuni (bar, ristorante, sala fitness, sala giochi) e caratterizzato da grandi porte finestre affacciate sul parco. Mentre ai piani superiori si trovano gli ambienti privati degli alloggi studenteschi, 62 appartamenti e 23 camere.   Le residenze – come il Campus – hanno ottenuto la certificazione di classe energetica A. Sul tetto sono ospitati pannelli fotovoltaici altamente performanti che producono energia pulita, mentre entrambi i volumi sono dotati di impianti di ventilazione meccanica controllata. Il comfort ambientale rispetta i più elevati standard in termini di tecnologia: sistemi attivi come pompe di calore ad acqua di falda e riscaldamento a pannelli radianti a bassa temperatura (oltre ai sopra citati pannelli fotovoltaici) hanno consentito l’ottenimento della classe energetica CENED A3. Anche l’orientamento e forma degli edifici contribuiscono a rendere gli edifici termicamente efficienti in ogni stagione.  <p><p> <p> <p> <p> <p> <p> <p> <p><p> <p> <p><p> <p>", "time": "2019-01-01T07:00:35+01:00", "type": "scienza"}
{"title": "C’è vita (e tanto risparmio) oltre il vecchio “usa e getta”", "url": "https://www.lastampa.it/2018/12/16/scienza/c-vita-e-tanto-risparmio-oltre-il-vecchio-usa-e-getta-nb4aT2MwaxP2vdEvoupzTI/premium.html", "review": "", "content": "<p> <p>Bandire l’usa e getta è possibile: il Parlamento europeo lo ha chiesto poche settimane fa, ma già prima diverse esperienze avevano dimostrato che c’è vita – ed economia – oltre il monouso. A partire dal settore della ristorazione take away, considerata tra i principali responsabili insieme all’e-commerce della crescita degli imballaggi nei prossimi decenni. In Svizzera nel 2016 l’associazione reCircle, che coinvolge enti pubblici come la città di Berna e manager, ha lanciato un sistema per il... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "16 dicembre 2018", "type": "scienza"}
{"title": "Second life fashion, nuova vita agli abiti", "url": "https://www.lastampa.it/2019/01/04/scienza/second-life-fashion-nuova-vita-agli-abiti-cPxEp2kpRfqSkKfnqADwNI/pagina.html", "review": "", "content": "<p> <p>Una moda antispreco e in favore dei piú bisognosi. Era questo lo spirito di un’innovativa campagna giapponese iniziata lo scorso anno che aiuta l’ambiente e le persone. Si chiama Second Life Fashion e mira, attraverso il recupero dei capi d’abbigliamento danneggiati, a sensibilizzare le persone sul tema della donazione degli organi. Come un abito può tornare a nuova vita semplicemente con l’utilizzo di parti di altri capi, così il corpo umano può salvarsi grazie al trapianto di un organo.  <p><p><p><p><p><p><p><p><p><p>Un armadio pieno di vestiti<p> Il principio è semplice ma il messaggio è incisivo. Second Life Fashion ha invitato gli utenti in possesso di capi di abbigliamento danneggiati a rivolgersi al suo staff che in poco tempo individuava un modo originale e creativo per modificarlo e renderlo nuovamente indossabile, magari sfruttando tessuti, applicazioni o parti di altri capi, dimostrando, così, come con un piccolo aiuto qualcosa che si credeva irrimediabilmente danneggiata possa essere recuperata. Allo stesso modo un organismo sottoposto ad un trapianto può tornare a nuova vita.  <p><p><p><p><p><p><p><p><p>Riciclo tessile<p> L’iniziativa promossa da Green Ribbon e lo store giapponese Sogo Omiya si è rivelata, dunque, estremamente virtuosa sotto differenti punti di vista. Oltre a promuovere la lotta agli sprechi e la salvaguardia dell’ambiente mediante il recupero degli abiti, si pone il nobile scopo di sensibilizzare l’opinione pubblica su una tematica di estrema importanza. Ma non è finita. Quella di Second Life Fashion è anche un’iniziativa benefica nei confronti delle persone in difficoltá. Chi si è rivolto allo staff per elaborare una riparazione creativa di un capo danneggiato ha potuto, infatti, scegliere se farsi rimandare indietro gli abiti modificati oppure donarli in beneficenza facendo un prezioso gesto di solidarietá. Il tutto pagando esclusivamente le spese di spedizione. In molti sembrano aver colto appieno lo spirito della campagna. Molti degli utenti, infatti, hanno scelto proprio di non avere indietro gli abiti riparati ma di donarli, piuttosto, a chi ne aveva piú bisogno.  <p> <p> <p> <p> <p> <p> <p> <p><p> <p> <p><p> <p>", "time": "2019-01-04T07:30:02+01:00", "type": "scienza"}
{"title": "Brufoli addio con i rimedi naturali", "url": "https://www.lastampa.it/2019/01/11/scienza/brufoli-addio-con-i-rimedi-naturali-KYc2feBSEtUZ6MaSZNNZPI/pagina.html", "review": "", "content": "<p> <p>Le Feste sono ormai finite, e tra dolci e grandi abbuffate, hanno probabilmente lasciato sgradevoli ricordini sul viso di molti. Non sono, infatti, soltanto gli adolescenti a dover combattere con brufoli, bollicine ed inestetismi cutanei. Quando l’organismo si trova a dover fronteggiare strappi alimentari, smog ed impuritá dell’aria, spesso reagisce espellendo tossine, scorie e sostanze indesiderate attraverso la pelle, facendo spuntare fastidiosi brufoli magari proprio quando si vorrebbe apparire al meglio.  <p><p><p><p><p><p><p><p><p><p>Pelle radiosa<p> Di prodotti per curare questo tipo di inestetismi ce ne sono tanti. Ma talvolta non è necessario ricorrere a cosmetici pieni di componenti chimiche poco salutari. A volte, per contrastare gli effetti di questo fastidioso disturbo, si può semplicemente chiedere alla natura. Tra i rimedi naturali piú efficaci per il trattamento dei brufoli si annovera, ad esempio, l’olio di nocciole. Noto per le sue proprietá astringenti e riequlibranti, aiuta a chiudere delicatamente i pori della pelle e a regolare la produzione di sebo. La sua azione purificante lo rende ideale come sostituto del latte detergente. <p><p><p><p><p><p><p><p><p>Olio di nocciole<p> Per contrastare, in particolar modo, i disturbi di natura estetica causati dai brufoli, l’olio essenziale di limone si rivela un vero e proprio toccasana. Contribuisce a schiarire l’epidermide e a stimolare il rinnovo delle cellule contrastando i processi di invecchiamento cutaneo. È ideale per il trattamento di pelli grasse e brufoli ma anche in caso di rughe, smagliature, macchie solari o di vecchiaia e cicatrici da acne. Tra i rimedi piú noti ed efficaci si annovera, inoltre, l’argilla. Una maschera applicata su tutto il viso in caso di pelle disidratata oppure esclusivamente sulla zona T (fronte-naso-mento) o direttamente sulle zone colpite dai brufoli, lascia la pelle liscia, chiude i pori e contribuisce a regolare la produzione di sebo. <p><p><p><p><p><p><p><p><p>Argilla<p> Ed in caso di emergenza o di difficoltá a reperire tali prodotti, sará una piacevole sorpresa scoprire come anche il frigorifero e la dispensa possano venire in soccorso di chi si trova a combattere con un brufolo appena spuntato. Basterà spalmare uno spicchio d’aglio sulla zona colpita, preparare un poco di acqua e limone o una maschera allo yogurt per ottenere risultati davvero sorprendenti. Per prevenire la formazione di brufoli ed alleviarne gli effetti, infine, è sempre importante depurare ed idratare l’organismo bevendo molta acqua. <p> <p> <p> <p> <p> <p> <p> <p><p> <p> <p><p> <p>", "time": "2019-01-11T07:30:15+01:00", "type": "scienza"}
{"title": "Microplastiche nel sale da cucina", "url": "https://www.lastampa.it/2019/01/01/scienza/microplastiche-nel-sale-da-cucina-6lkEnwEK32MoPgFBxP9TMN/premium.html", "review": "", "content": "<p> <p>Polietilene, Polipropilene e Polietilene Tereftalato (PET), ovvero le tipologie di plastica più comunemente utilizzate per produrre imballaggi usa e getta. Sono stati trovati, in frammenti inferiori ai 5 millimetri, in 36 su 39 campioni di sale da cucina analizzati, provenienti da diverse nazioni inclusa l’Italia. Lo rivela una recente ricerca scientifica, pubblicata sulla rivista internazionale Environmental Science &amp; Technology nata dalla collaborazione tra Greenpeace e l’Universit à di In... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "01 gennaio 2019", "type": "scienza"}
{"title": "Economia circolare, la migliore performance è dell’Italia ", "url": "https://www.lastampa.it/2019/01/08/scienza/economia-circolare-la-migliore-performance-dellitalia-4Qs5cUEx8uYZSIkwAbgoNL/pagina.html", "review": "", "content": "<p> <p>Riciclo, recupero, riuso. Sono le tre parole chiave del futuro non solo per salvare il pianeta soffocato da rifiuti di ogni genere, sono un settore economico che vale quanto il tessile o il settore energetico. In Italia vale 88 miliardi di fatturato, 22 miliardi di valore aggiunto, ovvero l’1,5% del valore aggiunto nazionale, gli occupati sono oltre 575mila.<p> <p><p> <p>Sono i numeri de “L’Economia Circolare in Italia - la filiera del riciclo asse portante di un’economia senza rifiuti”, la ricerca curata da Duccio Bianchi di Ambiente Italia, a seguito dei lavori svolti dal Gruppo Riciclo e Recupero del Kyoto Club. E’ un bilancio che dimostra come l’economia italiana sia oggi la più performante per circolarità di materia. Lo studio è stato commissionato da CONAI con i Consorzi nazionali per il riciclo degli imballaggi: CIAL, COMIECO, COREPLA, RICREA, e dal Gruppo CAP, il gestore del servizio idrico della città metropolitana di Milano. <p> <p><p> <p>Gianluigi Angelantoni, Vice-Presidente del Kyoto Club ha sottolineato le attività del Club e dei suoi Gruppi di Lavoro per contenere i rischi dell’aumento della temperatura del pianeta e l’influenza che tali aumenti, nei diversi scenari, potranno avere nei modelli climatici. \"Il rapporto conferma e sviluppa ulteriormente le evidenze formulate nel position paper di Confindustria ovvero che l'industria italiana registra performance eccellenti nell'uso efficiente delle risorse sulla base dell'assunto che il concetto di economia circolare non può e non deve esaurirsi nella sola operazione di riciclo” ha ricordato Andrea Bianchi, direttore area politiche industriali di Confindustria.<p> <p><p> <p>“Il nuovo pacchetto di direttive chiede di fare ancora di più, con un innalzamento dei target di riciclo per gli imballaggi, target al 2025 che sono già raggiunti per quasi tutti i materiali - ha dichiarato Giorgio Quagliuolo, Presidente di CONAI - Stiamo agendo su ecodesign e design for recycling, diversificazione del contributo ambientale in funzione dell’effettiva riciclabilità”. <p> <p><p> <p>In Italia, solo nel 2017 è stato avviato a riciclo il 67,5% dei rifiuti di imballaggio per un totale di 8,8 milioni di tonnellate di rifiuti, valore in crescita del 3,7% rispetto al 2016. Se si analizzano tre indicatori fondamentali in un confronto diretto con i maggiori Paesi dell’Ue (Germania, Spagna, Francia, Regno Unito) l’Italia è leader per il tasso di produttività nell’uso delle risorse.<p> <p><p> <p>Per Antonello Ciotti, presidente Corepla: \"Occorre trovare tutti gli usi possibili per migliorare il flusso circolare della plastica riciclata. Sul tema, Corepla e il tessuto industriale italiano del riciclo, sono impegnati sia per sviluppare politiche economico sociali, nuove imprese per nuova occupazione e ricerca sia per incrementare politiche ambientali”. <p> <p><p> <p>\"Il blocco alle importazioni di carta da macero imposto dalla Cina pone di fronte nuove sfide. Trovandosi in una situazione di eccedenza, i Comuni italiani hanno scelto di riattivare le convenzioni con Comieco che nel 2019 si farà carico di gestire oltre 500 mila tonnellate di carta in più rispetto all'anno precedente” ha detto Amelio Cecchini, presidente di Comieco.<p> <p><p> <p>In Italia l’impiego di materie seconde è fondamentale nella siderurgica e metallurgica: tutto l’alluminio prodotto nel nostro Paese, oltre 900mila tonnellate nel 2017, proviene dal riciclo: il 100%. “Il sistema italiano di recupero dell’alluminio conferma la propria leadership a livello europeo” come ricordato da Carmine Rea, Presidente di CIAL, Consorzio Nazionale per il Recupero e il Riciclo degli Imballaggi in Alluminio.<p> <p><p> <p>RIDUZIONE DI CONSUMI<p> <p>Utilizzando i criteri basati sugli studi per CONAI, la ricerca riporta che il beneficio del riciclo in Italia è quantificabile in: 21 milioni di tonnellate di TEP, cioè circa il 12,5% della domanda italiana di energia, 58 milioni di tonnellate di CO2 eq, cioè una quantità pari al 14,6% delle emissioni generate<p> <p> <p> <p>Gli studi sull’economia circolare non hanno quasi mai considerato l’economia della gestione del ciclo idrico, spiega il Presidente e Amministratore Delegato di Gruppo CAP, Alessandro Russo: “La sfida è stata trasformare i nostri 61 depuratori dell'area di Milano in vere bioraffinerie, dove estrarre tutto il valore possibile dai fanghi di depurazione e far nascere dagli scarti energia pulita: un progetto nato grazie alla collaborazione con diversi partner dotati di competenze tecniche e scientifiche d'avanguardia”.<p> <p> <p> <p> <p> <p><p> <p> <p><p> <p>", "time": "2019-01-08T08:11:38+01:00", "type": "scienza"}
{"title": "La tecnologia può ridurre le emissioni di CO2 del 64% entro il 2050", "url": "https://www.lastampa.it/2018/12/29/scienza/la-tecnologia-pu-ridurre-le-emissioni-di-co-del-entro-il-uFFF4U3mcvgx7mLLm6ISRO/premium.html", "review": "", "content": "<p> <p>In occasione della COP24 di Katowice, ING ha presentato i risultati della sua ultima ricerca “Technology, the climate saviour?”, condotta da ING Economics Department, che ha come oggetto d’indagine il legame tra tecnologia e lotta ai cambiamenti climatici. Nello studio ING delinea il proprio Positive Tech Scenario, uno quadro positivo ma realistico che prevede una riduzione del 64% di CO ₂ entro il 2050 grazie al contributo tecnologico e a politiche governative mirate. Secondo gli esperti d... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "29 dicembre 2018", "type": "scienza"}
{"title": " “The Raftmakers”, lungo i fiumi su una zattera di fortuna ", "url": "https://www.lastampa.it/2019/01/15/scienza/the-raftmakers-lungo-i-fiumi-su-una-zattera-di-fortuna-wWIoSPhIbkLA8ipyEjRNxN/pagina.html", "review": "", "content": "<p> <p>Negli ultimi cinque anni ho viaggiato su diversi fiumi del mondo su zattere di fortuna, da Cuba al Laos, dal Belize all'Italia, per girare la serie web/tv The Raftmakers. Lo scenario complessivo è piuttosto tragico, e non solo per clima e inquinamento.<p> <p> <p> <p>Nel 2015 tornato dalla spedizione in canoa sul fiume Yukon (Canada e Alaska), sulle orme di Walter Bonatti, ho visto come anche a nord del Circolo polare artico gli importanti cambiamenti a livello climatico stiano modificando radicalmente il territorio. <p> <p> <p> <p>Nuove correnti di aria umida portano la pioggia nelle zone desertiche (i grandi Yukon Flats per esempio), gli animali sono disorientati dalle temperature stagionali anomale e cambiano rotte migratorie, cambiano abitudini, si ammalano. Le popolazioni che tutt'oggi affidano il proprio sostentamento alle risorse naturali, i nativi americani, cominciano a temere per la propria sopravvivenza dopo oltre 40.000 anni di civiltà ai confini del mondo.<p> <p><p> <p><p> <p> <p> <p>Quella esperienza mi ha segnato e ho deciso di continuare a parlare di questo problema con un progetto pensato ad hoc. Sui fiumi che ho attraversato in zattera durante le riprese di The Rafmakers (dal 2015 a oggi) ho riscontrato fenomeni diversi, sempre molto gravi, causati dal crescente deterioramento culturale in materia ambientale.<p> <p><p> <p>Nei fiumi del Laos ho visto per esempio il disinteresse assoluto per la cura delle risorse naturali. Oltre agli innumerevoli sbarramenti e dighe cinesi, oltre alle grandi quantità di spazzatura presenti ovunque nel Paese, ho avuto la percezione che gli abitanti dei villaggi non considerassero più i fiumi solo come risorsa per vivere, ma anche per “smaltire” i propri rifiuti.  <p> <p> <p> <p>Più di una volta ho visto i lavoratori nei vivai di pesci sul Mekong che, dopo aver riversato il mangime nelle vasche sulle rive, gettavano grossi sacchi direttamente nella corrente alle proprie spalle. Anche se di questo fiume ho visto solo pochi chilometri e disceso un suo affluente (fiume Namtha), mi è sembrato che questa fosse una “forma mentis” molto diffusa nell'area. Non ci sono ovviamente valide alternative come la raccolta differenziata nei villaggi (come quasi ovunque in Africa), ma il problema credo vada oltre e affondi le sue radici nella storia di questi popoli.<p> <p><p>  <p><p> <p><p> <p>Secondo Tyson Adams, che lavora per il Jhai Coffee, un progetto di coltivazione di caffè sostenibile, questo dipende dal fatto che in Laos, dopo decenni di guerre e fame, si è abituati a vivere alla giornata, senza fare troppi programmi per il dopo. Il domani potrebbe non arrivare mai e la morte è sempre in agguato. La storia millenaria di questo popolo è stata umiliata dall'occidente ed è ora in mano ai capitali cinesi. Difficile sentirsi parte di un territorio e rispettarlo, quando il suo destino è in mano ad altri.<p> <p> <p> <p>In Belize invece il problema dell'annientamento del patrimonio fluviale è ancora sul nascere, ma le minacce sono molteplici. Nei fiumi che nascono dalla montagne dei Maya, un posto ancora stupendo e selvaggio, abbiamo attraversato in zattera meravigliose riserve integrali come la Bladen Nature Reserve in cui l'accesso è vietato ai visitatori (noi avevamo un permesso speciale), giungendo poi in vallate destinate all'allevamento e all'agricoltura. Il fiume Monkey, rigoglioso a monte, cambia radicalmente aspetto non appena tocca i territori abitati dall'uomo. Situazione simile sul Golden Stream, un corridoio naturale che racchiude una biodiversità unica in Belize. I Maya che vi abitano fanno ancora il bucato in modo tradizionale, strofinando i panni su grossi pietroni piatti immersi in acqua, ma usano detergenti industriali e gettano poi i contenitori di plastica direttamente nel fiume. Abitudine che comprende, purtroppo, anche le confezioni degli alimenti.<p> <p> <p> <p>Secondo James R. Foley, direttore scientifico del Toledo Institute for Development and Environment queste cattive abitudini della popolazione locale sono frutto di un mix fra tradizione e modernità. Mi ha spiegato che “una volta le pietanze venivano avvolte in foglie di mais o di altre piante e, dopo aver consumato il pasto, le persone buttavano per terra i resti”. Peccato che oggi i resti dei pasti sono le confezioni di materiale non biodegradabile, che da terra finiscono inevitabilmente in acqua e poi in mare.<p> <p> <p> <p>In Italia il problema è che da circa quarant'anni i fiumi sono spesso il tappeto sotto cui nascondere i crimini ai danni dell'ambiente. Il Sile e il Piave, fiumi storici del Veneto che abbiamo disceso in parte su zattere di gomma e legno, erano una volta delle grandi vie d'acqua sui cui viaggiavano gli “zatèr”, dei raftmakers “ante-litteram” che trasportavano merci e legname dai monti fino a Venezia. Oggi il Piave è quasi sempre a secco e sul suo letto di ghiaia abbiamo camminato molto più di quanto abbiamo potuto navigare. Mentre su Sile, dove si trovano relitti e rifiuti di ogni genere, si naviga assistendo a un continuo contrasto tra storia e degrado.<p> <p><p> <p>Qui la gente del posto però ha cominciato da qualche anno a reagire e a organizzarsi perché non vuole vivere in un ambiente contaminato. Ci sono associazioni di canoisti e ambientalisti che raccolgono rifiuti e sono nate le prime collaborazioni tra i cittadini e gli enti per la vigilanza e la tutela del territorio. La strada per il successo è molto lunga, ma tentare è obbligatorio!<p> <p> <p> <p>Anche a Palermo ci stiamo pian piano risvegliando. Il fiume Oreto (presente in due episodi di The Raftmakers) sta tornando oggetto di interesse da parte di cittadini, istituzioni e associazioni. Sta nascendo una comunità attiva e questa coesione ha già dato ottimi risultati come portare l'Oreto in testa alla classifica provvisoria del concorso nazionale “I luoghi del cuore” del FAI con quasi sessantamila firme raccolte dai palermitani in pochi mesi. Certo, ci vorrà molto tempo per ridare dignità a questo fiume urbano martoriato da decenni di incuria e inquinamento selvaggio, ma mostrando che anche un luogo dimenticato può diventare una risorsa preziosa per la città, si può contribuire a fare il primissimo passo della rivoluzione ambientale che ci attende. <p> <p><p> <p>L'opinione pubblica è pronta e le istituzioni non possono più tirarsi indietro. Il momento di agire è adesso.<p> <p><p> <p> Se volete approfondire questa storia e vedere già i contenuti extra della serie The Raftmakers potete già farlo su questepagine FB , dove annunceremo l'uscita a breve.<p> <p><p> <p> <p> <p> <p> <p><p> <p> <p><p> <p>", "time": "2019-01-15T05:00:00+01:00", "type": "scienza"}
{"title": " Cambiamento climatico, la realtà supera la fiction ", "url": "https://www.lastampa.it/2019/01/10/scienza/cambiamento-climatico-la-realt-supera-la-fiction-SPA0pYDr0TtEMnGhn1RAWP/pagina.html", "review": "", "content": "<p> <p>Le sei edizioni dal 2012 al 2018 del concorso “Cambiamenti Climatici - The grand challenge”  testimoniano il rapido percorso compiuto dall’immaginazione alla concretezza della crisi climatica. I progetti creativi con un linguaggio diretto e che attivano l’interazione tra gruppi sociali vincono sui progetti artistici, seppur geniali, confinati nell’accademia. Il ritardo della politica, ma anche della società civile, obbliga ad un radicale coinvolgimento personale, quasi a richiamare tutti verso un unico centro di riflessione.  <p> <p>  <p> <p>Dopo i risultati insufficienti della COP 24, è ancora più necessario concentrarsi sull’adattamento delle comunit à  agli effetti del clima e l’incontro tra sfere di azione diverse diventa un elemento strategico. <p> <p> <p> <p>Con questi presupposti il concorso, che ha chiuso la sesta edizione a dicembre, si concentra su opere di comunicazione sia di autori affermati  sia di creativi di nuova generazione. Il Climate Music Project, nato a San Francisco dal confronto tra scienziati del clima e musicisti, propone un  concerto che unisce immagini sull’evoluzione dello stile di vita a grafici e a brani musicali che traducono i dati scientifici. La disarmonia provocata dalle emissioni di CO2 e dall’aumento delle temperature segue un trend crescente.  <p> <p>  <p> <p>Leonardo Nava  , autore dell’installazione “Radicamenti” allo Studio Museo Messina di Milano, propone un dialogo tra una possente quantità di rami di nocciolo modellati in cinque mesi di lavoro e l’architettura classica, sfondando la cortina di cemento della città. Louis Masai a Londra crea un’installazione a forma di ape gigante e su cui chiede di depositare contributi scritti di buon auspicio per la terra. Valentina Pietroluongo dell’Accademia di Belle Arti, nel video “Artista come madre natura, uomo come opera d’arte” racconta il sovvertimento del rapporto tra essere umano e mondo naturale. La giovane autrice è intervenuta all’evento di chiusura del concorso con una benda sugli occhi, invitando tutti a togliere la propria. L’esperienza dei giovanissimi di Hawk productions domina il loro video: un’escursione impegnativa per filmare l’arretramento del più grande ghiacciaio vallivo italiano, quello dei Forni, e la ripresa dell’alba sulle cime. <p> <p> <p> <p>  <p> <p> <p> <p> <p><p> <p> <p><p> <p>", "time": "2019-01-10T06:00:00+01:00", "type": "scienza"}
{"title": "Il “Green New Deal” deciderà la corsa alla Casa Bianca? ", "url": "https://www.lastampa.it/2018/12/12/scienza/il-green-new-deal-decider-la-corsa-alla-casa-bianca-EgRSatB3LKwyQfELx5y5vI/pagina.html", "review": "", "content": "<p> <p>Ci siamo. I nuovi deputati democratici eletti nella Camera dei rappresentanti del Congresso americano si preparano a utilizzare la maggioranza conquistata dopo le elezioni di mid-term e si organizzano le prossime elezioni presidenziali del 2020.  <p> <p>  <p> <p>In prima linea c'è la neo-eletta e più giovane deputata di sempre Alexandria Ocasio-Cortez (29 anni). Come primo atto Ocasio-Cortez ha proposto di istituire una nuova Commissione parlamentare per un Green New Deal, un programma di trasformazione ecologica giusta dell'economica e della società americana. Appoggiando così la richiesta del gruppo attivista    Sunrise Movement     ,    un movimento di giovani per la lotta al cambiamento climatico e la crezioni di milioni posti di lavoro di qualità. Per diventare membri della Commissione, Ocasio-Cortez propone inoltre che i membri non possano accettare donazioni provenienti dall'industria dei combustibili fossili.  <p> <p>   <p> <p>La richiesta si inserisce in un momento delicato per i Democratici. Nelle prossime settimane dovranno infatti decidere se eleggere la californiana Nancy Pelosi, nel Congresso dal 1987 e attualmente Capogruppo dei democratici, Presidente della Camera dei rappresentanti, un ruolo che ha già ricoperto, come prima donna in assoluto, tra il 2007 e il 2011. Di certo Pelosi non rappresenta il cambiamento che molto si aspettano ma la sua esperienza e abilità da Presidente è stata riconosciuta e rispettata a livello bipartisan. Inoltre Pelosi è stata sempre attenta e attiva sul tema della protezione ambientale e del cambiamento climatico e ha infatti già segnalato l'intenzione di ristabilire la Commissione sull'energia e sul clima che non esiste più da quando i Democratici hanno perso la maggioranza della Camera nel 2011.   <p> <p>    <p> <p>Ma Ocasio-Cortez, e insieme a lei già altri undici nuovi deputati con la lista che cresce di giorno in giorno, vogliono che la Commissione non sia solo una riedizione di quella passata ma abbia l'ambizione di mettere al centro l'obiettivo di elaborare una proposta di legge sul Green New Deal entro il primo marzo 2020. In realtà questo processo fa parte di una strategia precisa che mira a elaborare un pacchetto di obiettivi e misure pronto da implementare nel momento in cui i Democratici dovessero tornare alla Casa Bianca nel 2021.     Il Green New Deal contiene obiettivi ambiziosi - dal produrre l'elettricità per 100% da rinnovabili a efficientare nel modo più all'avanguardia possibile tutti gli edifici residenziali e industriali - con l'obiettivo ultimo di trasformare gli Stati Uniti in una società a zero emissioni promuovendo la giustizia economica e ambientale. Questo piano sarebbe così in linea con le azioni necessarie per limitare il cambiamento climatico a livelli gestibili come evidenziato dall'ultimo     rapporto ONU sul clima    della comunità scientifica internazionale e come richiesto dagli obiettivi di sviluppo sostenibile dell'Agenda 2030.    Ci sono qui due aspetti politici importanti da evidenziare. Il primo è che sarebbe la prima volta che i Democratici si doterebbero di un piano esaustivo per la lotta al cambiamento climatico sufficientemente ambizioso e adeguato alla sfida. Il secondo è che il  Green New Deal   così concepito propone una visione di democrazia sociale sostenibile che non separa il problema del clima da quelli della società ma pensa le sfide ambientali, economiche e sociali in modo connesso e offre soluzioni comuni per tutti. Questo    Green New Deal      concepisce la trasformazione ecologica come “un'opportunità storica per eliminare la povertà negli Stati Uniti e per rendere la prosperità, la ricchezza e la sicurezza economica disponibili a tutti coloro che partecipano alla trasformazione.”  <p> <p>   <p> <p>A sostegno di questo obiettivo di transizione equa e giusta vi sono misure per combattere le disuguaglianze e le disparità razziali e di genere e sostenere chi potrà perdere il lavoro attraverso misure di reddito universale minimo e programmi di copertura sanitaria e di riabilitazione professionale. Per finanziare questo piano, il programma prevede che “la maggior parte del finanziamento del piano sarà realizzato dal governo federale, utilizzando una combinazione della Federal Reserve [la Banca Centrale, nda], una nuova banca pubblica o un sistema di banche pubbliche regionali e specializzate, fondi pubblici e altri veicoli o strutture che la Commissione riterrà appropriato, al fine di garantire che gli interessi e altri rendimenti degli investimenti generati da investimenti pubblici effettuati in relazione al Piano siano restituiti al Tesoro”.  <p> <p>   <p> <p>Bisognerà attendere per vedere se e come questa richiesta verrà accettata.    Per larga parte della politica americana infatti redditi d'inclusione e coperture sanitarie garantite sono ancora percepite come richieste troppo radicali. Ma, come anche in altre parti del mondo, si inizia a formare una consapevolezza e una mobilitazione veramente di massa attorno alla sfida del clima e alla richiesta di mettere la decarbonizzazione e la protezione dei cittadini dagli impatti del clima in cima alle priorità politiche.    Sul clima si giocherà anche la partita decisiva per il futuro dell’Europa. Saranno le forze progressiste in Italia e in altri paesi europei in grado di capire il momento senza precedenti in cui versa il Pianeta e cogliere le opportunità della transizione ecologica giusta per un Green New Deal europeo?   <p> <p> <p> <p> <p> <p><p> <p> <p><p> <p>", "time": "2018-12-12T06:00:00+01:00", "type": "scienza"}
{"title": "Danimarca, il Regno del Vento", "url": "https://www.lastampa.it/2018/12/09/scienza/danimarca-il-regno-del-vento-g0MWar91P9Ll6myMoB3l3L/premium.html", "review": "", "content": "<p> <p>La si nota dal finestrino prima di atterrare all’aeroporto internazionale di Copenaghen: è la lunga fila di turbine eoliche offshore installate al largo della costa della capitale danese. In questo momento sono almeno quattro le nuove centrali eoliche in costruzione, sempre in mare aperto. Dei 5,7 GW di eolico installato, la Danimarca ne ha 1,3 GW in pieno oceano, cifra che salirà del doppio entro il 2021, per arrivare almeno a 5 GW di capacità installata nel 2030. Una data storica, perché l’... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "09 dicembre 2018", "type": "scienza"}
{"title": "A Torino la Biennale della Sostenibilità Territoriale ", "url": "https://www.lastampa.it/2018/10/10/scienza/a-torino-la-biennale-della-sostenibilit-territoriale-ciZUiS08qwWRjwL4nrVfZP/pagina.html", "review": "", "content": "<p> <p>A Torino nasce un appuntamento in grado di animare una discussione pubblica su un tema molto gettonato ma spesso affrontato con troppe scorciatoie: è la Biennale della Sostenibilità Territoriale. [Clicca qui per il programma]. Non il solito convegno, non la solita riunione per tecnici o addetti ai lavori ma un'occasione per riunire tecnici e cittadini in quelli che si possono definire dei veri e propri Stati Generali della Sostenibilità e del Territorio.<p> <p><p> <p>Parliamo, certo, di ambiente e di sostenibilità, ma declinati sul territorio con idee, progetti e percorsi condivisi che sono pronti per essere 'scaricati a terra' e messi a sistema, al servizio di cittadini che sono sempre più consapevoli del fatto che di ambiente ci si deve occupare più che preoccupare, e che il tempo dei proclami è finito. Bisogna agire e pure in fretta.<p> <p><p> <p>L’idea di fondo è non solo quella di analizzare casi di studio, modelli, soluzioni in atto, ma arrivare a ispirare politiche di gestione che sappiano tenere conto dei molteplici aspetti di sostenibilità che incidono su un qualsiasi ambiente, urbano o agreste che sia. Trasporti, cambiamento climatico, tecnologia, resilienza e stabilità del territorio di fronte ai cambiamenti: sono tutti elementi che è necessario prendere in considerazione per definire un panel di azioni efficaci.<p> <p><p> <p>Per Pietro Jarre, Presidente di GEAM - Associazione Georisorse e Ambiente, “la comunità scientifica delle nostre università recepisce sempre più le istanze sociali anche grazie a una accresciuta disponibilità all’ascolto e al lavoro multidisciplinare. Contiamo di portare proposte efficaci per contrastare gli effetti del cambiamento climatico sul territorio e indicare modelli di sviluppo e di comportamento più compatibili con le risorse del nostro ambiente”. Secondo  Alessandro Battaglino, Presidente di Barricalla, la Biennale della Sostenibilità Territoriale è un appuntamento propedeutico a quello del 2020, “quando si potranno misurare gli obiettivi ambientali posti dalla UE. Con questi incontri potremo analizzare quello che è stato fatto nel nostro Paese e in altre realtà europee, provando a trovare soluzioni per due problemi sempre più cogenti: l'inquinamento atmosferico, che soprattutto nel periodo invernale va a toccare le scelte della mobilità dei cittadini, e le azioni per contrastare i drammatici effetti dei cambiamenti climatici nei territori e nelle infrastrutture”. Infine, per D  avide Canavesio, amministratore delegato di Environment Park, l’adesione all’iniziativa giunge “con grande entusiasmo, perché il tema della sostenibilità è da sempre il fulcro della nostra filosofia e di tutte le nostre attività. Stiamo lavorando in modo sistematico con le aziende del Parco e aderenti al Polo Clever proprio in questa direzione. Collaboriamo con realtà importanti come il Politecnico di Torino e IIT – Istituto Italiano di Tecnologia, che ha appena aperto in Envipark i propri laboratori dove si realizzeranno progetti per riutilizzare l’anidride carbonica e migliorare l’efficienza delle energie alternative. A fine ottobre, inoltre, ospiteremo il Climathon 2018, il principale appuntamento a livello mondiale per discutere e proporre nuove idee per contrastare i cambiamenti climatici e rendere le nostre città più sostenibili”. <p> <p> <p> <p>Ognuno degli organizzatori ha bene in mente che il tempo è l'unica risorsa che non è possibile riutilizzare e che scarseggia sempre più. Appuntamenti come questo sono uno strumento che ha poco a che fare quel concetto di sensibilizzazione di cui ormai siamo quasi saturi: la Biennale ha lo scopo di favorire nel concreto buone pratiche per iniziare a invertire una rotta molto pericolosa. Da qualche parte bisogna iniziare: questo è un buon inizio.<p> <p> <p> <p> <p> <p> <p> <p><p> <p> <p><p> <p>", "time": "2018-10-10T20:44:22+01:00", "type": "scienza"}
{"title": "Al via gli itinerari di Eco&Eco Eccellenze Green Piemonte-Tour 2018 ", "url": "https://www.lastampa.it/2018/10/01/scienza/al-via-gli-itinerari-di-ecoeco-eccellenze-green-piemontetour-TehuTanXrTh4DJRd4F865L/pagina.html", "review": "", "content": "<p> <p>Creare un turismo d’impresa ecosostenibile, comunicare l’identità culturale di un territorio attraverso la promozione delle attività agricole, industriali, commerciali e artigianali attente alla qualità e alla sostenibilità, conoscere e visitare alcune delle eccellenze agricole, artigianali e industriali piemontesi. <p> <p><p> <p>Questi gli obiettivi del progetto Eco&amp;Eco Eccellenze Green Piemonte – Tour 2018 ideato e organizzato dall'Istituto per l'Ambiente e l'Educazione Scholé Futuro onlus, e sostenuto dalla Fondazione CRT. L'idea centrale è quella di coniugare Economia ed Ecologia (le due “Eco” del titolo) promuovendo un turismo di impresa ecosostenibile, volto a comunicare l'identità culturale del territorio piemontese rivelando ai visitatori in modo inedito come la qualità e la sostenibilità siano due facce della stessa medaglia. «La sostenibilità è l'unica strada per salvare la manifattura italiana, ben 400.000 posti di lavoro» spiega infatti Mauro Rossetti, direttore dell'associazione Tessile e Salute di Biella.    E parte proprio da Biella è partito il primo itinerario di Eco&amp;Eco dedicato alle eccellenze green. Nel weekend del 28-30 settembre, hanno aperto le loro porte a turisti e curiosi tre delle migliori realtà della green economy biellese: la Felice De Palma, la Tollegno 1900 e la Fratelli Piacenza.<p> <p> La Felice De Palma da oltre cinquant'anni recupera e rigenera materie prime e secondarie di aziende manifatturiere del distretto tessile biellese. L’azienda produce filati derivanti da queste materie prime sostenibili, a Km zero, riducendo il consumo di acqua ed eliminando l’utilizzo di prodotti chimici. La linea di prodotto “Green Fibers” è realizzata con caratteristiche riconosciute e quindi etichettate Ecolabel UE, marchio di qualità ecologica della Comunità Europea.<p> <p> All’interno della Tollegno 1900 è stato possibile vedere gli impianti di depurazione, di recupero acqua e l’impianto idroelettrico, nonché i pannelli solari fotovoltaici. Tutto il processo produttivo ricorre alle più avanzate tecnologie in termini di macchinari, certificati Green Label, e di lavorazioni che non fanno uso di sostante nocive, garantendo alle persone un ambiente confortevole.<p> <p> Il lanificio fratelli Piacenza è un esempio d’eccellenza del Made in Italy, riconosciuta anche a livello internazionale. Dal pregiato vello al tessuto destinato all’haute couture o trasformato nel capo da indossare, tutte le fasi di trasformazione vengono eseguite con la massima sensibilità, che caratterizza l’azienda dal 1725. E' stato possibile visitare i reparti produttivi e l’impianto di depurazione.    Il sabato è stato dedicato invece al vino, con la visita all'azienda agricola Fratelli Durando (At). La struttura è eco-sostenibile (la muratura portante è costruita con blocchi con farina di legno, l’impianto di riscaldamento è geotermico e alimentato da pannelli fotovoltaici, i muri esterni sono realizzati con terre armate e palificate di pali di castagno). La produzione comprende nocciole, vini, farine, verdure, pane, tajarin al farro e gelato. <p> <p> Infine la domenica di Eco&amp;Eco ha riservtoa un'esperienza enoturistica e sensoriale grazie all'azienda La Cedraia di Novi Ligure (Al), dove i vigneti si mescolano con boschi e aree naturali in un suggestivo paesaggio agrario. L’azienda applica i principi della sostenibilità in tutte le fasi della produzione del vino, dalla coltivazione delle uve (lavorazioni meccaniche, concimazioni, trattamenti) alla produzione vinicola.   Dal tessile all'enogastronomia, dall'energia al birdwatching, i tre itinerari tematici nei quali si declina il progetto consentono di entrare direttamente in contatto con le sedici imprese produttive che hanno fatto della sostenibilità ambientale uno dei loro punti di forza: industrie, aziende agricole, centri di ricerca e di servizi.    Ma che cos'è il turismo d'impresa? È la possibilità di visitare alcune eccellenze agricole, artigianali e industriali che – in occasione del progetto e quindi solo per alcune date speciali – aprono le loro porte, normalmente chiuse o riservate a un pubblico di addetti ai lavori. È un modo piacevole per conoscere il proprio territorio, imparare cose nuove e fare turismo di prossimità approfittando anche della possibilità, in alcuni casi, di fare birdwatching, degustazioni e laboratori educativi. Scopo del progetto infatti è quello di godere nel modo più ampio possibile degli itinerari proposti, dando spazio sia all’identità culturale di un territorio attraverso la promozione delle sue attività produttive attente alla qualità e alla sostenibilità, ma anche di entrare in contatto con altre persone con interessi e passioni comuni. Una modalità social di trascorrere il weekend a costo zero (tutte le visite sono a ingresso gratuito o a prezzo ridotto). Per partecipare è sufficiente compilare il form di prenotazione sul sito www.ecoandecopiemonte.it/       Il programma completo. Le aree tematiche e le date     Tra tessile biellese ed enogastronomia monferrina:  28 settembre: l’intera giornata è dedicata al tessile biellese dalle 10 alle 12 sarà possibile visitare la Felice de Palma, dalle 13 alle 15 la Tollegno 1900 e dalle 16 alle 18 la Fratelli Piacenza 29 settembre: intera giornata nel Monferrato astigiano con l’azienda F.lli Durando  30 settembre: si rimarrà nel Monferrato, ma in provincia di Alessandria, nella terra del Gavi dall’azienda La Cedraia   Riso, vino e natura nel vercellese  5 ottobre: tutto il giorno sarà dedicato al mondo del riso e alla sua storia grazie alla Cascina Oschiena, visita programmata dalle 10 alle 13, e all’azienda Fiore Paola che si visiterà nel pomeriggio dalle 15 alle 18.  6 ottobre: nel cuore della Baraggia, alla scoperta del riso solidale e del castello di Rovasenda accompagnati da personaggi storici, grazie alla Rovasenda Maria Biandrate, la visita alla cascina è prevista dalle 10 alle 12. Nel pomeriggio ci si sposterà alla Cascina La Noce (16-18).  7 ottobre: dalle 10 alle 12 visita all’azienda agricola Petrini, che insieme a Skua Nature, faranno vivere un’esperienza di birdwatching. Nel pomeriggio (ore 15-18) ci si dedicherà al mondo del vino dall’azienda Santa Clelia.   Scienza e tecnologia torinese  12 ottobre: dalle 9 alle 12 si affronterà il tema energia all’Acea Pinerolese, nel pomeriggio ci si dedicherà alla scienza all’Environment Park.  13 ottobre: alle 10 visita all’Allegro Natura per scoprire il processo produttivo di detersivi biologici ed ecologici, mentre nel pomeriggio sarà possibile visitare a prezzo ridotto il Museo A come Ambiente  14 ottobre: visita al Monviso Institute dalle 14 alle 16 <p> <p> <p> <p> <p> <p><p> <p> <p><p> <p>", "time": "2018-10-01T09:19:04+01:00", "type": "scienza"}
{"title": "Quanto vale il contributo delle api all’agricoltura mondiale? ", "url": "https://www.lastampa.it/2018/09/14/scienza/quanto-vale-il-contributo-delle-api-allagricoltura-mondiale-iJZGe6elkovoF5bMzfr3KI/pagina.html", "review": "", "content": "<p> <p>La primavera silenziosa è inesorabilmente continuata nei decenni da quando, nel 1962, la biologa statunitense Rachel Carson pubblicò il suo famosissimo libro sul Ddt e i pesticidi destinato a convertirsi in uno dei manifesti per antonomasia della nascita della coscienza ecologica (e del movimento ambientalista). E sta mietendo nuove vittime, che rendono le campagne ancora meno “canterine” e vive, tra cui una specie piuttosto fastidiosa se si ha la sventura di venire punti, ma che rappresenta davvero tantissimo per l’ecosistema della Penisola (e del mondo): le api. <p> <p><p> <p>Come raccontano ne “La rivoluzione delle api” (Nutrimenti, pp. 188, euro 16; prefazione di Vandana Shiva) le due giornaliste freelance Monica Pelliccia e Adelina Zarlenga, le quali con il progetto “Hunger for Bees” (da cui è scaturito questo volume) hanno vinto il premio del Centro europeo di giornalismo “Innovation in development reporting”.<p> <p> <p> <p>La conversione dei campi in monocolture industriali in molte aree del nostro Paese e la proliferazione degli agrofarmaci hanno colpito le api, indebolendole – tra diminuzione della varietà del cibo, avvelenamento da abuso di antiparassitari e mutamento climatico – ed esponendole a un vero e proprio pericolo di scomparsa. E si tratta di una minaccia davvero seria per tutti, perché questa specie fornisce un contributo decisivo alla catena e al sistema agroalimentare globale. Giusto “per dare i numeri”, secondo alcune stime la produzione agricola mondiale le vede protagoniste per duecento miliardi di dollari, con il 75% di quello che viene coltivato e mangiato dipendente dal loro lavoro di impollinazione. Il libro ripercorre analiticamente le cause, porta storie di vari paladini e campionesse della tutela delle api, illustra i benefici dell’apicoltura sociale e mostra tutta la drammaticità dell’ennesimo rischio che l’ambiente e l’umanità stanno correndo. Anche se, per l’appunto, si potrebbe correre ai ripari e salvare questi benemeriti insetti sociali dall’estinzione.<p> <p><p> <p>@MPanarari <p> <p> <p> <p> <p> <p><p> <p> <p><p> <p>", "time": "2018-09-14T00:00:00+01:00", "type": "scienza"}
{"title": "Come salvare il Pianeta. Mangiando bene ", "url": "https://www.lastampa.it/2018/11/01/scienza/come-salvare-il-pianeta-mangiando-bene-m0XVX2KYovMs1pSxjHGSBK/pagina.html", "review": "", "content": "<p> <p><p> <p>INDICE DI SOSTENIBILIT À  ALIMENTARE: ITALIA E USA A CONFRONTO <p> <p>In occasione del Forum di New York su Alimentazione e Nutrizione, BCFN, in collaborazione con The Economist Intelligence Unit (EIU) ha anche rilasciato in anteprima alcuni dati ed evidenze della terza edizione del Food Sustainability Index, uno studio che analizza le buone pratiche e le politiche dei singoli Paesi sulla base delle sfide nutrizionali, dell’agricoltura sostenibile e della perdita e/o spreco di cibo, sugli Stati Uniti e sull’Italia. <p> <p> <p> <p>Dal FSI emerge che, sul fronte nutrizionale, gli Stati Uniti stanno lavorando concretamente per ridurre il tasso di obesit à. Gli USA hanno lanciato una campagna su “Nutrition and Weight Status” con l’obiettivo di migliorare la qualità della vita della sua popolazione (tra il 30 e il 40% dei maschi adulti nel Paese ha un'attività fisica insufficiente) entro il 2020 puntando su un regime alimentare sano. Tuttavia, a oggi è stato fatto ancora poco per riuscire a centrare l’obiettivo entro i tempi prefissati: mancano veri e propri programmi di educazione alimentare nelle scuole e, soprattutto, una politica condivisa all’interno dei 50 Stati.   <p> <p> <p> <p><p><p><p><p><p> <p><p> <p>Un percorso che invece vede l’Italia su una via virtuosa. Nel nostro Paese, per provare ad arginare la “transizione nutrizionale” a cui stiamo assistendo e che sta portando da una dieta tradizionale (caratterizzata da frutta e verdura, cereali integrali, legumi e olio extra vergine di oliva) a una ricca di proteine animali e alimenti trasformati, si stanno attuando una serie di azioni concrete nelle mense scolastiche, puntando a fare attenzione alle porzioni, alla qualit à  delle materie prime utilizzate e a seguire gli standard nutrizionali per i pasti serviti nelle mense. <p> <p>  <p> <p>Per quanto riguarda l’agricoltura sostenibile, nel 2017, negli USA si è registrato un netto peggioramento della biodiversit à  ambientale: quasi il 57% delle specie locali sono classificate a rischio di estinzione e dal 2001, oltre 32 milioni di ettari di foresta sono andati persi, nonostante una politica dedicata. In Italia, invece, sono stati fatti ingenti investimenti per la cooperazione tra ricerca, imprese e capitali, come testimoniano anche i 21 milioni di euro erogati dal Governo per finanziare la ricerca biotecnologica in agricoltura sostenibile.<p> <p> <p> <p> Sullo spreco di cibo sia USA che Italia si stanno muovendo su binari paralleli. In America il governo federale ha adottato l'obiettivo 2030 di riduzione degli sprechi alimentari e dei rifiuti puntando a dimezzare la perdita e gli sprechi di cibo lungo la catena alimentare nazionale. E, a oggi, oltre 20 delle più importanti aziende dell'industria di settore statunitense partecipano a questa iniziativa. L'Italia, invece ha un piano nazionale per affrontare lo spreco di cibo sia domestico che lungo la filiera, coinvolgendo l'intera catena alimentare, semplificando le procedure per le donazioni degli alimenti invenduti e puntando al recupero di cibo da donare alle persone più povere del nostro Paese.<p> <p> <p> <p>Al Forum, la Fondazione BCFN ha anche sottolineato l’importanza del ruolo di ogni individuo nel plasmare il futuro del sistema alimentare globale e nel ridurre al minimo l'impatto ambientale attraverso l’adozione di diete sostenibili, ispirate al modello della Doppia Piramide Alimentare e Ambientale di BCFN. Le soluzioni pratiche includono la riduzione del consumo di bevande dolcificate o ricche di zuccheri, la scelta di consumare pesce proveniente esclusivamente da filiere sostenibili e l'aumento del consumo di cereali integrali. <p> <p> <p> <p>«Ammiro molto l'impegno di BCFN nell'affrontare la sfida globale di promuovere un'offerta alimentare che sia nutriente, di qualità e sostenibile per tutti - ha dichiarato Jeffrey Sachs, Direttore di SDSN, Special Advisor del Segretario Generale delle Nazioni Unite - Questa sfida richiede un pensiero olistico – che riguardi la cultura, l’economia, il clima, la biodiversit à  e la salute - e BCFN esorta i leader globali e gente comune a comprenderne le sfaccettature. Il nostro obiettivo è che BCFN e SDSN lavorino insieme per presentare soluzioni creative e all'avanguardia e una più profonda comprensione delle sfide e delle soluzioni per l'intera società». <p> <p> <p> <p>«Abbiamo aspettato troppo a lungo per affrontare queste sfide e ora è necessario un approccio trasformativo. Questo– sottolinea Anna Ruggerini - è il motivo per cui stiamo unendo le forze con SDSN ». <p> <p><p> <p><p> <p><p> <p><p> <p><p> <p> <p> <p> <p> <p><p> <p> <p><p> <p>", "time": "2018-11-01T05:00:00+01:00", "type": "scienza"}
{"title": "Il Pacifico a nuoto: la storia di Benoît Lecomte e della sua sfida per l’ambiente", "url": "https://www.lastampa.it/2018/10/01/scienza/il-pacifico-a-nuoto-la-storia-di-benot-lecomte-e-della-sua-sfida-per-lambiente-mcDMCqRok0i5RoHLOILZFI/premium.html", "review": "", "content": "<p> <p>A 51 anni c’è chi vorrebbe andare in pensione, chi sogna di diventare nonno, e chi decide di tuffarsi nell’Oceano Pacifico per attraversarlo a nuoto sfidando predatori, navi cargo e onde alte come palazzi a tre piani. Un matto? No, semplicemente Benoît Lecomte: francese di nascita, statunitense d’adozione, un lungo curriculum da sportivo estremo e soprattutto un amore per l’ambiente che col tempo è diventato ragione di vita. «Non possiamo restare passivi di fronte al dramma dell’inquinamento ... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "01 ottobre 2018", "type": "scienza"}
{"title": "“Borgofuturo”, dalle Marche terremotate la sfida dei borghi sostenibili ", "url": "https://www.lastampa.it/2017/07/28/scienza/borgofuturo-dalle-marche-terremotate-la-sfida-dei-borghi-sostenibili-aRVh9sEr2F37ivR1MwwIpL/pagina.html", "review": "", "content": "<p> <p>Invertire la tendenza allo spopolamento, aggravata dagli eventi sismici del 2016. Questo l’obiettivo di molti dei borghi rurali delle regioni del Centro Italia. Tra chi resiste e prova a reagire concretamente, per incrementare gli abitanti, attrarre risorse e turismo, incentivare il piccolo commercio e l’artigianato, investire nel patrimonio ambientale e architettonico, c’è Ripe San Ginesio nelle Marche, un minuscolo paese arroccato su una collina a metà strada tra l’Adriatico e i monti Sibillini. Lo fa grazie a un progetto articolato di riqualificazione sostenibile iniziato nel 2010 e a un festival biennale, Borgofuturo, che porta migliaia di visitatori a contatto con artisti, scrittori, spettacoli e buone pratiche, sempre nel segno della sostenibilità.<p> <p><p> <p>Paolo Teodori, sindaco di Ripe dal 2009, è uno dei principali artefici della rinascita: “Il mio sogno è quello di riportare la vita nel centro storico, cercando di ricreare una comunità con associazioni, professionisti, attività culturali”. In pochi anni sono stati recuperati gli spazi delle antiche costruzioni che si aprono sui vicoli e sulle piazzette del borgo e attraverso due bandi comunali si stanno assegnando i locali, in comodato per tre anni e “poi si vedrà”, dice il sindaco. Tante le manifestazioni di interesse: aperto da pochi mesi un negozio di alimentari con annesso micro birrificio artigianale, in apertura una bottega di gioielleria che lavorerà pietre naturali e argento. <p> <p><p> <p>  <p> <p> <p> <p> <p><p> <p> <p><p> <p>", "time": "2017-07-28T06:00:00+01:00", "type": "scienza"}
{"title": "Di tigri e migranti ", "url": "https://www.lastampa.it/2017/07/28/scienza/di-tigri-e-migranti-UtHw3lqMmVhbQWaKazRXgN/pagina.html", "review": "", "content": "<p> <p>Domani si celebra la giornata mondiale della tigre. Quando è nata mia figlia 20 anni fa sopravvivevano nel pianeta 3600 tigri: solo il 3% di quelle che cacciavano, ruggivano e si riproducevano quando nel 1934 nacque mio padre. Oggi di tigri ne sopravvivono meno di 3900 e solo negli ultimi 10 anni si sono estinte in Vietnam, Laos, Cambogia. <p> <p><p> <p>Come una marea che si ritira di fronte alla forza devastante della nostra specie, la scomparsa delle tigri si porta dietro molto altro ancora. Se ne vanno con loro quei territori selvaggi, quelle foreste, quelle jungle, quelle distese di mangrovie, dove vivono le tigri. Sono spazi liberi e selvaggi, grandi territori del continente asiatico che noi chiamiamo tiger landscapes. <p> <p><p> <p>Non sono solo magiche distese di alberi, di acquitrini, di steppe: i territori delle tigri - in India, in Bhutan, in Nepal e in tutti i 10 paesi che hanno la fortuna ancora di ospitare questo grande felino - garantiscono a milioni di persone cibo, acqua, protezione dalle alluvioni e dalla desertificazione.<p> <p><p> <p>Quando i governi, falliscono nel proteggere le ultime tigri, svuotano i loro territori da quei valori che per decenni ne hanno giustificato la protezione. Una foresta senza tigri viene facilmente data in pasto a interessi spiccioli o criminali. Se ne vanno così gli alberi e poi le sorgenti e poi la terra più fertile. <p> <p><p> <p>Li dove c’erano ecosistemi capaci di raccogliere l’acqua, di dare cibo e riparo, di proteggere da frane e alluvioni, c’è ora siccità e polvere.<p> <p><p> <p>Le tigri e le loro foreste vengono sostituiti da fame e carestia, da piccoli o grandi cataclismi dal bisogno di andarsene per sopravvivere… inizia anche con la loro scomparsa la lunga strada dei migranti.<p> <p><p> <p>Le tigri, come tutti i grandi animali carismatici su qui disperatamente si accaniscono gli sforzi di conservazione, come i gorilla, gli elefanti, i leoni ma anche i lupi e gli orsi, sono quindi il tentativo disperato di salvare quegli ultimi spazi di natura intatta da cui dipende il futuro della nostra specie su questo pianeta. <p> <p><p> <p>* direttore del programma di conservazione WWF <p> <p> <p> <p> <p> <p><p> <p> <p><p> <p>", "time": "2017-07-28T19:45:01+01:00", "type": "scienza"}
{"title": "Dal carciofo bianco del Cilento pigmenti, tinture e integratori", "url": "https://www.lastampa.it/2018/10/24/scienza/dal-carciofo-bianco-del-cilento-pigmenti-tinture-e-integratori-qr68maBSMHDUEUIbOdmPaJ/premium.html", "review": "", "content": "<p> <p>Il carciofo bianco di Pertosa cresce in un’area ristretta del Cilento, in provincia di Salerno. E negli anni Ottanta era quasi a rischio estinzione. La storia ha avuto però un finale positivo, anzi due: da una parte la coltivazione è stata recuperata. Dall’altra grazie alle ricerche dell’università di Salerno si sono scoperti dei metodi per poter utilizzare in mille modi gli scarti di produzione. Che nel caso delle preparazione dei carciofini sott’olio arrivano addirittura all’85%. «Da un’ide... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "24 ottobre 2018", "type": "scienza"}
{"title": "Genova, al Paleoaquarium una mostra unica sul mare al tempo dei dinosauri ", "url": "https://www.lastampa.it/2017/07/31/scienza/genova-al-paleoaquarium-una-mostra-unica-sul-mare-al-tempo-dei-dinosauri-y7yGggLLxI6eHJfPQTc4DO/pagina.html", "review": "", "content": "<p> <p>Dal muro spunta un Tylosaurus mentre un Cryptoclidus, dal lungo collo, sorvola le teste dei visitatori. No, non siamo al Jurassic Park, ma a Genova, a Paleoaquarium: la prima mostra in Europa sugli animali marini al tempo dei dinosauri. Realizzata da Costa Edutainment in collaborazione con gli Experience designer di ETT e lo studio paleontologico Prehistoric minds, c’è tempo per visitarla fino al 31 marzo 2018, in Galleria Atlantide.<p> <p><p> <p><p><p><p><p><p> <p><p> <p>Esattemente sotto l’Acquario di Genova c’è una vasca ma virtuale: ai visitatori non è chiesto solo di immergersi nel blu, ma anche di fare un viaggio nel tempo, indietro di 500 milioni di anni, per osservare strabilianti rettili giganti. “Paleoaquarium è il risultato di un lavoro di squadra tra le diverse eccellenze italiane, abbiamo valorizzato, con un progetto turistico di divulgazione scientifica, la galleria sotto l’Acquario che era dimenticata”, racconta entusiasta Giorgio Bertolina, AD Costa Edutainment. <p> <p><p> <p><p><p><p><p><p> <p><p> <p>Ma non chiamateli dinosauri. “I dinosauri sono terrestri, mentre questi in mostra sono i loro coinquilini preistorici che vivevano in acqua” spiega Simone Maganuco, paleontologo e curatore della mostra. Paleoaquarium è uno spazio espositivo di 500 mq. L’atmosfera immersiva è ricreata dalle 5 ricostruzioni in scala 1:1 e dai 315 mq di vetrofanie movimentate dai rettili, sempre a grandezza naturale, di Davide Bonadonna, illustratore paleontologico più importante al mondo.<p> <p><p> <p>“A Paleoaquarium storia, scienza e innovazione s’incontrano. Abbiamo ascoltato l’eco degli studi paleontologici per riproporli in una mostra che, con realtà virtuale e tecnologia, faccia vedere il museo” afferma Beppe Costa, Presidente Costa Edutainment. “Non una raccolta di oggetti ma un percorso - commenta Giovanni Verreschi, Presidente ETT - siamo dei progettisti di esperienza e abbiamo reso fruibili i dati scientifici grazie a design, storytelling e gioco”.<p> <p><p> <p><p><p><p><p><p> <p><p> <p>In effetti, con tre esperienze multimediali non c’è spazio per spettatori passivi. C’è la postazione XRay nella quale fare una radiografia a un Oftalmosauro per vedere lo scheletro. Oppure c’è il laboratorio del paleontologo: tra effetti fluorescenti e proiezioni video, i grandi studiosi del passato, come Georges Cuvier, tornano in vita. Dialogando tra loro raccontano i misteri, come quello del mostro di Loch Ness o quello del Celacanto: un pesce che si credeva soltanto un fossile, ma che nel 1930 è stato pescato in Sudafrica. Infine, da non perdere è la postazione “Scava e impara”: su un monitor touch si gioca a riportare alla luce le ossa fossili. Nella mostra non manca un Paleoquiz e un’area dedicata alla Realtà Virtuale con poltrone dinamiche a 360° per immergersi in un video di tre minuti.<p> <p><p> <p><p><p><p><p><p> <p><p> <p>“Il lavoro del paleontologo è di ricostruire un film partendo da un trailer - spiega Stefania Nosotti, paleontologa e curatrice della mostra - le informazioni sono incomplete ma non scarse. Interpretando ossa, feci o contenuti stomacali, si possono formulare teorie coerenti”. “Studiare gli animali di oggi ci permette di fare luce sui misteri del passato. Il Liopleurodon, con le pinne appiattite e la coda che fa da timone, vola nell’acqua proprio come la tartaruga. Il collo del Cryptoclidus ricorda le giraffe: forse lo usava come una canna da pesca per avvicinarsi con cautela alle prede essendo poco veloce. E se il Tylosaurus sembra un grosso varano del cretacico, l’Oftalmosauro è idrodinamico come un delfino” racconta Maganuco. Una sezione è dedicata all’Italia: “Nel nostro paese abbiamo molti siti fossiliferi ma manca un turismo paleontologico. Eppure abbiamo reperti che l’Europa ci invidia come le impronte di tirannosauro di Altamura o il cucciolo di dinosauro di Benevento così conservato da avere intatti gli organi interni”, conclude Nosotti.<p> <p> <p> <p> <p> <p><p> <p> <p><p> <p>", "time": "2017-07-31T06:00:00+01:00", "type": "scienza"}
{"title": "Tanti, troppi pesticidi sulle vigne del Prosecco ", "url": "https://www.lastampa.it/2018/07/09/scienza/tanti-troppi-pesticidi-sulle-vigne-del-prosecco-z6UIwN4TjHtiSdE8XruWHO/pagina.html", "review": "", "content": "<p> <p><p> <p>Nel mondo, tutti vogliono bere Prosecco. La crescita della produzione, triplicata tra il 2011 e il 2016 nell'area Doc, ha però un prezzo ecologico non irrilevante. Il Veneto, non a caso, è la regione italiana con i livelli più alti di consumo dei pesticidi: quasi 12 kg per ettaro, contro la media italiana di 5 kg. Una cifra enorme che di certo non piace all'Unesco, alle prese con la candidatura delle colline di Conegliano e Valdobbiadene a patrimonio dell'umanità: “Il successo dei vini Prosecco ha incoraggiato un'intensificazione dell'uso agricolo della terra, che può anche minacciare il paesaggio”, ha messo nero su bianco nel suo parere negativo l'organo tecnico Icomos. <p> <p> <p> <p>CALICI DI PESTICIDI <p> <p>Qui, ai primi posti nelle vendite “ci sono pesticidi che sono interferenti endocrini, teratogeni, cancerogeni e tutti dannosi all’ambiente”, spiega Gianluigi Salvador della rete d'azione internazionale contro i pesticidi (Pan). Un'indagine di Greenpeace condotta a livello internazionale analizzando i residui di queste sostanze nel polline delle api ha trovato la più ampia gamma di ingredienti attivi proprio nei campioni italiani prelevati vicino ai vigneti. In testa le zone degli spumanti: in provincia di Asti, dove il cocktail conteneva ben 17 sostanze diverse tra fungicidi e insetticidi, e il trevigiano, in piena zona Prosecco, dove un solo campione di polline racchiudeva 12 principi attivi differenti. Le analisi risalgono al 2013 ma, “nonostante nel frattempo sia stato approvato il Piano d'azione nazionale per un uso sostenibile dei pesticidi, nulla è cambiato”, spiega la responsabile Agricoltura di Greenpeace Federica Ferrario. “Il Piano fa acqua da tutte le parti, mentre le coltivazioni intensive sono ormai diventate dei deserti dal punto di vista ecologico. Un altro esempio eclatante è la Val di Non”. <p> <p> <p> <p>MELE AI NEONICOTINOIDI <p> <p>Nella vallata trentina si produce il 15% delle mele italiane, usando oltre 9 kg di prodotti chimici per ettaro. Un'altra indagine internazionale di Greenpeace sulla produzione di mele, focalizzatasi nel nostro Paese proprio su Val di Non e Valtellina, ha portato alla luce il triste primato tricolore anche in questo settore: “Il più alto numero di pesticidi nel suolo è stato riscontrato in Italia (18 pesticidi in totale su tre campioni raccolti), seguita dal Belgio (15) e dalla Francia (13). Per quanto riguarda l’acqua, i valori maggiori sono stati registrati in Polonia (13), Slovacchia (12) e, di nuovo, Italia (10)”. Tra i pesticidi trovati nei campioni italiani c'era anche il pericoloso neonicotinoide Imidacloprid, uno dei tre principi attivi di insetticidi di cui l'Unione europea ha vietato l'uso in campo aperto a fine aprile scorso insieme a Clothianidin e Thiamethoxam, perché nocivi per le api. Poche settimane dopo, anche la Corte di giustizia europea si è espressa in merito, respingendo i ricorsi presentati da Bayer e gruppo Syngenta, che producono le sostanze messe al bando, contro le restrizioni già introdotte nel 2013. I giudici hanno richiamato il principio di precauzione, che \"fa prevalere le esigenze connesse alla protezione della salute pubblica, della sicurezza e dell’ambiente sugli interessi economici\". Un elemento però di cui non si è tenuto conto nel processo di proroga alle autorizzazioni al glifosato, l'erbicida al centro di numerose polemiche e studi sul suo impatto ambientale, il cui uso sarà possibile fino al 2022 così come deciso dagli stati membri.<p> <p> <p> <p>LA CAPITALE ITALIANA DEL GLIFOSATO <p> <p>“Alle criticità legate al principio attivo, la cui pericolosità è stata per anni sottostimata e anche nascosta, va aggiunto l'uso elevato e ripetuto che se ne fa, dovuto anche al costo molto basso. Un utilizzo che in certi casi è anche improprio: il rinvenimento di tracce di glifosato nella birra, infatti, mostra come l'erbicida venga utilizzato anche per facilitare il raccolto di cereali come l'orzo”, dice Stefano Benevenuti, ricercatore della facoltà di Agraria dell'università di Pisa. Proprio in Toscana si trova la capitale italiana del glifosato. A Pistoia, infatti, gli oltre 5mila ettari di vivai che la rendono “città verde d'Europa” hanno anche un lato oscuro: l'uso massiccio dell'erbicida. “Se in agricoltura i trattamenti con il glifosato avvengono una o due volte l'anno, a Pistoia nei vivai si arriva a usarlo con cadenza mensile”, aggiunge Benevenuti. Come se non bastasse, racconta Marco Beneforti del Wwf, “i vivai si trovano in mezzo alle case, lungo i fiumi anche senza rispettare la distanza prevista dalla legge. Le persone che vivono vicino ai vivai, in molti casi creati dopo la costruzione delle abitazioni, corrono il rischio di inalare i pesticidi. Non sono mancati casi di intossicazione, e si sono osservati fenomeni di dilavamento nei fiumi di queste sostanze chimiche”. <p> <p> <p> <p>Un rischio individuato anche da Arpa Toscana, che nel suo ultimo rapporto di marzo 2018 sulla contaminazione a Pistoia delinea un quadro preoccupante, parlando di concentrazioni di pesticidi nei corsi d'acqua che superano il limite anche di 20-30 volte. “Il maggior contributo è dovuto a Glifosate e AMPA (il suo metabolita, ndr), oltre a vari erbicidi come Oxadiazon, Oxifluorfen e Pendimethalin. I diserbanti contribuiscono tipicamente al valore dei pesticidi totali per oltre il 90%; ciò nonostante anche alcuni antiparassitari determinano un superamento degli standard di qualità, per singolo principio attivo, in particolare Boscalid, Dimetomorf e Carbendazim tra i fungicidi e Imidacloprid e Tebufenozide tra gli insetticidi”. Di nuovo l'Imidacloprid, il neonicotinoide bandito dall'Europa in campo aperto, ma ancora permesso in serra. Un quadro preoccupante, di fronte al quale gli esperti dell'Agenzia regionale sono netti: servono “energici interventi correttivi delle pratiche agricole, in particolare di quelle vivaistiche”, come la “limitazione dei diserbanti” o la “promozione di pratiche agronomiche che limitano il ruscellamento delle acque contaminate nel retico idraulico”. Nella città toscana, denuncia Beneforti, “la Provincia ora vorrebbe dare la possibilità di ampliare le aree a vivaismo, consentendo di realizzarne di nuovi anche in collina e sanando la situazione di quelli irregolari che si trovano a ridosso dei fiumi”. <p> <p> <p> <p>IL PREZZO DA PAGARE <p> <p>In questo quadro, però, uno studio epidemiologico sulla salute dei cittadini pistoiesi non è mai stato fatto. I risultati della fase pilota della ricerca condotta dall'istituto bolognese Ramazzini con numerose università europee e americane sugli impatti del glifosato sono però preoccupanti: “Gli erbicidi a base di glifosato, anche a dosi considerate sicure e dopo un periodo relativamente breve di esposizione (equivalente nell’uomo ad un’esposizione dalla vita embrionale fino ai 18 anni), possono alterare alcuni importanti parametri biologici, in particolare relativi allo sviluppo sessuale, alla genotossicità e al microbioma intestinale”, scrivono gli scienziati. Evidenze sufficienti per decidere che dalla fase pilota bisogna passare adesso a uno studio globale e di lungo periodo, destinato a partire non appena si concluderà la campagna di crowdfunding lanciata online. <p> <p><p> <p> <p> <p> <p> <p><p> <p> <p><p> <p>", "time": "2018-07-09T02:00:00+01:00", "type": "scienza"}
{"title": "Nel 2017 i laghi del Nord Italia hanno perso l’equivalente dell’acqua usata per scopi civili ogni anno ", "url": "https://www.lastampa.it/2017/08/01/scienza/i-laghi-del-nord-hanno-perso-lequivalente-di-tutta-lacqua-usata-per-scopi-civili-in-italia-RulLJ38JDck7xCA3T7FFkN/pagina.html", "review": "", "content": "<p> <p>Di Bracciano e della sua scarsità d’acqua si è parlato tanto ma anche gli altri laghi italiani non stanno vivendo un buon momento. Tutt’altro. La conferma arriva dall’ultimo rapporto di Legambiente che snocciola dati davvero preoccupanti. Uno su tutti: solo nel 2017 i 4 grandi laghi del Nord Italia (Garda, Maggiore, Como e Iseo) hanno visto ridursi l’afflusso di acqua di 9,5 miliardi di metri cubi, l’equivalente di tutta l’acqua prelevata ogni anno per gli usi civili in Italia. <p> <p><p> <p>E non è finita. Dei 14 laghi monitorati (in Piemonte, Lombardia, Trentino Alto Adige, Veneto, Umbria e Lazio), 11 risultano in forte sofferenza idrica. E oltre la metà delle acque inquinate a causa della mancata depurazione. Al Nord la situazione più preoccupante riguarda il lago di Garda che si ritrova solo al 35% del suo livello di riempimento standard con un’altezza di 36 centimetri in meno della media storica. Seguono il lago di Como (pieno solo al 57,6% e più basso di 59 centimetri), quello di Iseo (meno 21 centimetri) e quello Maggiore (meno 5,4 centimetri). Nel Centro oltre al già citato Bracciano, situazione critica per il Trasimeno (-60 centimetri rispetto al livello zero) e per il lago Albano (quasi 5 metri in meno negli ultimi decenni).<p> <p><p> <p>L’emergenza è dovuta principalmente alla siccità che sta colpendo l’Italia ma non mancano le concause. L’eccessivo e indiscriminato prelievo che i laghi subiscono e la cattiva gestione degli impianti che provoca una dispersione enorme. Un quadro complicato, reso ancora più preoccupante dai risultati delle analisi sulla qualità dell’acqua secondo cui circa il 60% dei campioni non raggiunge l’obiettivo fissato dalle direttive europee. Nel 90% dei siti campionati i tecnici hanno registrato presenza di plastica, polistirolo, vetro, metallo, carta e rifiuti da mancata depurazione. <p> <p><p> <p>Per tutte queste ragioni Legambiente chiede «interventi strutturali di lungo periodo e politiche di adattamento al clima cambiando allo stesso tempo l’approccio che fino a oggi ha guidato la pianificazione della risorsa idrica. In particolare - spiega il direttore generale Stefano Ciafani - per fermare gli scarichi inquinanti servono investimenti nel settore della depurazione e controlli su quelli abusivi utilizzando la legge sugli ecoreati».<p> <p> <p> <p> <p> <p><p> <p> <p><p> <p>", "time": "2017-08-01T12:10:01+01:00", "type": "scienza"}
{"title": "A Roberto Giovannini il Premio Ischia per l’informazione ambientale ", "url": "https://www.lastampa.it/2018/06/08/scienza/a-roberto-giovannini-il-premio-ischia-per-linformazione-ambientale-50OqQV0DNJ0lOmi5pfKE2M/pagina.html", "review": "", "content": "<p> <p>Nel quadro della XXXIX° edizione del Premio Ischia Internazionale di Giornalismo, che si terrà a Lacco Ameno oggi e domani 9 giugno, il Premio Terna per l’informazione ecosostenibile è stato assegnato a Roberto Giovannini, coordinatore de La Stampa-Tuttogreen. Nella motivazione del premio si legge che Giovannini «ha sempre seguito con grande entusiasmo i temi legati alla sostenibilità ambientale, industriale e all’energia, progettando e ideando Tuttogreen, l’inserto mensile della Stampa dedicato al mondo della sostenibilità in cui vengono affrontati diversi temi ambientali, dalla difesa del territorio alla lotta al cambiamento climatico». Il premio sarà consegnato da Luca Torchia, responsabile comunicazione e sostenibilità di Terna.<p> <p><p> <p>Il Premio Ischia Giornalismo dei Diritti umani è stato invece assegnato a Zina Hamu, <p> <p>una ragazza yazida di 18 anni, che partecipando al progetto Unicef per diventare fotoreporter, è sfuggita alle persecuzioni dell’Isis. Altri riconoscimenti speciali sono andati all’agenzia di stampa Italpress per i trent’anni di attività e a Canale 21 per l’informazione regionale della Campania. Il premio Databenc, in collaborazione con Cultura Italiae è stato vinto da Massimiliano Tonelli, direttore di Artribune, testata on line di contenuti e servizi dedicata all’arte e alla cultura contemporanea. <p> <p><p> <p> <p> <p> <p> <p><p> <p> <p><p> <p>", "time": "2018-06-08T00:00:00+01:00", "type": "scienza"}
{"title": "Friends of the Earth annuncia causa contro Shell ", "url": "https://www.lastampa.it/2018/06/08/scienza/friends-of-the-earth-annuncia-causa-contro-shell-N3ArI5eNPQ85rKZXljh0yL/pagina.html", "review": "", "content": "<p> <p>Fa un salto di qualità la lotta contro i cambiamenti climatici, con le compagnie petrolifere che rischiano di essere trascinate nelle aule giudiziarie. Negli ultimi mesi infatti una serie di annunci di cause legali ha scosso le major dell’oro nero, che potrebbero realmente essere costrette a rivedere le proprie strategie. <p> <p> <p> <p>Ultima tra queste l'associazione ambientalista Friends of the Earth che vuole fare causa a Shell se non abbandonerà i combustibili fossili e se entro 8 settimane non allineerà le sue strategie all'accordo sul clima di Parigi.  <p> <p> <p> <p>Il caso è guidato da Roger Cox, l'avvocato che nel 2015 ha vinto la causa contro il governo olandese, costringendolo a fissare obiettivi più ambiziosi per la riduzione delle emissioni di CO2. \"Shell considera il danno contro il clima come un male necessario, ma la legge si oppone a questo punto di vista\", ha detto Cox. \"Se vinceremo questa causa, ci saranno importanti conseguenze anche per le altre compagnie petrolifere e si apriranno le porte a ulteriori azioni legali\", ha commentato Karin Nansen, presidente dell'associazione ambientalista.<p> <p> <p> <p>Dal canto suo Shell ha risposto, tramite il Financial Times, di aver \"riconosciuto da tempo la sfida climatica” ma allo stesso tempo di credere “che il cambiamento climatico sia una complessa sfida sociale che dovrebbe essere affrontata attraverso una sana politica governativa e cambiamenti culturali per guidare scelte a basse emissioni per imprese e consumatori, non per i tribunali”. <p> <p> <p> <p>Come detto, l’idea di Friends of the Earth non è nuova e, anzi, c’è chi si è portato già avanti, passando dagli annunci ai fatti. Ad esempio negli Stati Uniti, nonostante la direzione anti ambientalista di Donald Trump, molte città, da San Francisco a Oakland, hanno direttamente intrapreso azioni legali contro le compagnie petrolifere.<p> <p><p> <p>Appena due mesi fa New York ha fatto causa a Exxon, Chevron, Bp, Royal Dutch Shell e ConocoPhillips, per i costi associati ai danni inflitti a New York dagli effetti del riscaldamento globale, come l'innalzamento del livello del mare. La decisione di New York si basa sull’idea che le compagnie petrolifere fossero a conoscenza da tempo sui pericoli derivanti dai cambiamenti climatici ma che intenzionalmente lo hanno tenuto nascosto. «Abbiamo speso miliardi di dollari per far fronte alle conseguenze del climate change, come gli effetti dell’uragano Sandy. Ci devono ripagare i danni», ha detto il sindaco di New York Bill de Blasio. Ma il sindaco della Grande Mela non si è fermato qui, ha anche dato disposizione ai fondi pensione dei dipendenti comunali di spostare i circa 5 miliardi di dollari investiti in azioni di aziende con attività nel carbon fossile e nel greggio. <p> <p> <p> <p>A scendere in campo contro le big oil è stata, a metà marzo, anche la star di Hollywood Arnold Schwarzenegger, ex governatore della California e ora attivista per l'ambiente. “Terminator” ha annunciato l'intenzione di sporgere denuncia contro le compagnie petrolifere per la loro responsabilità nel riscaldamento globale con l'accusa di \"omicidio di primo grado\". La tesi della star di Hollywood è che non ci sia “alcuna differenza con il fumo: l'industria del tabacco sapeva da decenni che il fumo uccideva e causava il cancro, ma lo ha tenuto nascosto e lo ha negato\". Così come – continua Schwarzenegger - \"le compagnie petrolifere sanno dal 1959 che il cambiamento climatico si stava verificando a causa dei combustibili fossili, mettendo la vita della gente a rischio\".<p> <p> <p> <p>Che i tentativi di trascinare le major nelle aule di tribunale possano dare i loro frutti, lo dimostra una recente decisione della Corte d’appello di San Francisco, che appena un mese fa ha respinto la richiesta del governo Usa di interrompere una causa intentata da un gruppo di ragazzi (membri dell’organizzazione Our Children’s Trust), convinti che l’amministrazione Trump vìoli i diritti costituzionali ignorando i danni causati dal cambiamento climatico. Il processo quindi si farà, ha sentenziato la Corte. “Abbiamo appena ottenuto il via libera per il processo. Chiederemo alla Corte distrettuale di avviare l’udienza nel 2018, porteremo in tribunale il pericoloso sistema energetico e le politiche climatiche del governo federale per violazione dei diritti costituzionali dei giovani”, ha commentato Julia Olson, direttore esecutivo e consulente legale di Our Children’s Trust. <p> <p> <p> <p> <p> <p><p> <p> <p><p> <p>", "time": "2018-06-08T02:00:00+01:00", "type": "scienza"}
{"title": "Dalla Green Economy la ricetta per un futuro sostenibile ", "url": "https://www.lastampa.it/2018/06/14/scienza/dalla-green-economy-la-ricetta-per-un-futuro-sostenibile-N4D4xb6tKRiEZYcrM58uPO/pagina.html", "review": "", "content": "<p> <p>Dieci anni fa fu usata per la prima volta in un documento dell’Unep, il programma delle Nazioni Unite per l'ambiente, in questi giorni la ritroviamo anche come titolo del paragrafo 4 del “Contratto per il Governo del Cambiamento” di Di Maio e Salvini: è la parola green economy, il cui significato è ancora troppo sulla carta e poco nella realtà di un’Italia “con una strutturale debolezza della propria economia”. <p> <p><p> <p>Eppure “la green economy, quel sistema di attività economiche che determina una migliore qualità della vita per tutti entro dei limiti ecologici fissi, rappresenterebbe la via per riappropriarsi del futuro”. E proprio dal Sud dell’Italia, dove le potenzialità della green economy sono elevate, potrebbe partire “una ripresa economica stabile e durevole”.<p> <p><p> <p>Parola di Edo Ronchi, presidente della Fondazione Sviluppo Sostenibile ed ex ministro all’ambiente, che fa il punto della situazione nel suo ultimo libro “La transizione alla Green Economy”, presentato in occasione dell’annuale “Meeting di Primavera” della Fondazione per lo Sviluppo Sostenibile. <p> <p> <p> <p>“Nei prossimi 35 anni il consumo di risorse raddoppierà su scala mondiale. E nonostante i passi compiuti negli ultimi 25 anni, dalla conferenza di Rio del 1992, non siamo su una rotta di sostenibilità. Occorre scollegare la crescita economica dal degrado ambientale”, rileva Edo Ronchi.<p> <p><p> <p>Ma quali sono le condizioni e le possibilità di successo di questo modello economico?<p> <p>Innanzitutto, sarebbe necessario cambiare le politiche pubbliche attuali, “ancorate rigidamente al solo vincolo della riduzione del deficit di bilancio, mentre la green economy richiede un grande volume di nuovi investimenti” e adottare orizzonti non solo di breve, ma di medio e lungo termine.<p> <p><p> <p>I settori economici chiave che guidano la transizione alla green economy e che, in alcuni casi, hanno già intrapreso la rotta green sono agricoltura, energia, manifattura, rifiuti, costruzioni, trasporti, turismo.<p> <p> <p> <p>Se dal 1961 al 2016 l’Italia ha perso 6,8 milioni di ettari di superficie agricola utilizzata, cioè il 36% del totale, d’altra parte va evidenziato che l’agricoltura italiana ha puntato con successo sulla qualità: il comparto agricolo italiano è leader europeo per le produzioni di qualità certificata con un valore di 13 miliardi e oltre il 12% della superficie agricola è coltivata con metodo biologico, la quota più alta in Europa, con ben 70mila operatori nel 2016.<p> <p> <p> <p>Poi c’è la riqualificazione del patrimonio urbano esistente, “un’occasione storica per migliorare le prestazioni energetiche e di qualità degli edifici”: mentre dal 2007 al 2017 gli investimenti in nuove abitazioni sono diminuiti del 64%, sono state le ristrutturazioni a coprire il 79% del valore dell’intera produzione del settore edilizio. Positivo è anche il dato sulle imprese green: Il 44,3% delle imprese italiane ha introdotto innovazioni per avere benefici ambientali e hanno aumentato il fatturato in quantità doppia rispetto alle altre.<p> <p> <p> <p>Molto è ancora da fare sul fronte dell’inquinamento. Secondo i dati esaminati dal libro di Ronchi nelle città italiane si registrano ogni anno circa 80 mila decessi prematuri a causa dell’inquinamento atmosferico e l’82% della popolazione dei comuni italiani è esposta a valori medi annuali delle polveri sottili superiori ai valori guida dell’OMS.<p> <p> <p> <p>Nel corso della presentazione, che ha coinciso con l’anniversario dei primi dieci anni di attività della Fondazione per lo Sviluppo Sostenibile, sono intervenuti oltre all’autore anche l'ex ministro della Giustizia Andrea Orlando, l'economista francese Jean-Paul Fitoussi, il presidente di Aspen Institute Italia Giulio Tremonti, il deputato del Movimento 5 Stelle Lorenzo Fioramonti e la deputata di Liberi e Uguali Rossella Muroni.<p> <p><p> <p> <p> <p> <p> <p><p> <p> <p><p> <p>", "time": "2018-06-14T02:00:00+01:00", "type": "scienza"}
{"title": "24 milioni di nuovi posti di lavoro dalla lotta al cambiamento climatico ", "url": "https://www.lastampa.it/2018/06/12/scienza/milioni-di-nuovi-posti-di-lavoro-dalla-lotta-al-cambiamento-climatico-pelj1zNPdWJ2HV9el0icqK/pagina.html", "review": "", "content": "<p> <p>Ventiquattro milioni di nuovi posti di lavoro nel mondo, ecco la cifra che potrebbe essere raggiunta con la lotta al cambiamento climatico, per contenere la temperatura del pianeta entro i 2°gradi, come previsto dall’Accordo sul clima di Parigi.<p> <p>Nel rapporto “Lavoro e problematiche sociali nel mondo 2018: un’economia verde e creatrice di occupazione”, pubblicato il 14 maggio, l’Organizzazione internazionale del Lavoro (OIL) ha realizzato una stima delle perdite e della creazione di nuovi posti di lavoro prodotti dall’evoluzione dell’economia verde. Con sei milioni di lavori che andranno persi, il saldo generato dalla transizione ecologica sarebbe di 18 milioni di nuovi posti di lavoro entro il 2030. <p> <p><p> <p>Già nel 2013, l’agenzia delle Nazioni Unite – della quale fanno parte rappresentanti dei governi, delle imprese e dei lavoratori di 187 paesi – aveva sottolineato nel corso della Conferenza internazionale del lavoro che si tenne a Ginevra nel mese di luglio che “il guadagno netto in termini di nuovi posti di lavoro tra il 2010 e il 2030 sarà compreso tra lo 0,5 e il due per cento”. L’obiettivo non è stato semplicemente di contabilizzare i green jobs futuri, ma di studiare l’evoluzione di tutti i settori in vista dei mutamenti attesi nell’economia.<p> <p><p> <p>Così l’OIL stima che le azioni che hanno lo scopo di limitare il riscaldamento climatico ai 2° porteranno alla creazioni di nuovi posti di lavoro in misura sufficiente a compensare largamente i sei milioni di posti di lavoro che andranno persi. <p> <p><p> <p>Secondo il rapporto, il beneficio netto si concentrerà nelle macro-regioni rappresentate dall’America, dall’Asia-Pacifico, e dall’Europa e si tratta rispettivamente di tre, quattordici e dodici milioni di lavori. Al contrario il Medioriente e l’Africa perderebbero circa 300.000 e 350.000 posti di lavoro, a causa della loro forte dipendenza dalle fonti fossili e dal settore minerario. <p> <p><p> <p>Sui 163 settori economici studiati, solo quattordici subiranno una contrazione occupazionale superiore ai dieci mila posti di lavoro su scala mondiale. Mentre i settori dell’estrazione petrolifera e della raffinazione subiranno perdite occupazionali superiori al milione. Nel settore dell’elettricità, la creazione di 2,5 milioni di posti per l’energia rinnovabile compenserebbe largamente la perdita di 400.000 unità nella produzione basata sui combustibili fossili. L’economia circolare, con le attività di riciclaggio, di raccolta, di recupero potrebbe generare fino a sei milioni di nuovi posti di lavoro. In questo settore, la raccomandazione dell’OIL è di assicurare la qualità del lavoro, molto spesso precario, pericoloso e privo di protezioni sociali. <p> <p><p> <p>Nel breve periodo, si legge nel rapporto, saranno inevitabili gli effetti negativi sull’economia. Per questa ragione è necessario “sviluppare politiche adeguate” che comprendono formazione professionale, sostegno al reddito dei lavoratori e assistenza sanitaria rafforzata. <p> <p><p> <p>Un investimento che per l’Organizzazione sembra essere inevitabile anche a livello economico perché il riscaldamento globale incontrollato comporterebbe, causa malattia, una perdita mondiale del 2% delle ore lavorate fino al 2030.<p> <p><p> <p> <p> <p> <p> <p><p> <p> <p><p> <p>", "time": "2018-06-12T06:00:00+01:00", "type": "scienza"}
{"title": "Congo, un vaccino per fermare Ebola ", "url": "https://www.lastampa.it/2018/06/14/scienza/congo-un-vaccino-per-fermare-ebola-v17nIHt6cmVR2ftKJYh1eJ/pagina.html", "review": "", "content": "<p> <p>Ad oggi secondo i dati dell’Organizzazione Mondiale della Sanità i casi accertati di contagio sono quasi sessanta, ventotto i morti: il virus Ebola è tornato a fare vittime nella Repubblica Democratica del Congo. Partita pochi giorni fa dalla zona rurale di Bikoro, la febbre emorragica è già arrivata a Mbandaka, città di oltre 1 milione di abitanti. Se dovesse arrivare a Kinshasa o in altri centri urbani sarebbe una catastrofe sanitaria. <p> <p><p> <p>Per scongiurare il rischio l’OMS ha iniziato una campagna di vaccinazione “ad anello”: si identificano e vaccinano i contatti e i contatti dei contatti di chiunque possa essere stato infettato da un malato di ebola. <p> <p>  <p> <p>Una struttura ad anello concentrico che parte dal singolo caso e si allarga man mano a tutti coloro che hanno un contatto seppur indiretto con il malato, arrivando anche agli operatori sanitari e agli addetti alla sepoltura. <p> <p><p> <p><p><p><p><p><p> <p><p> <p>Il farmaco utilizzato è il rVSV-ZEBOV prodotto dall’azienda farmaceutica Merck. <p> <p>Nel dicembre 2016 l’OMS ha pubblicato i risultati di uno studio di vaccinazione ad anello condotto in Guinea che dimostra che il vaccino fornisce una protezione sostanziale ed è sicuro per l’uso. Il vaccino ha superato gli studi di fase 3 ma non è stato ancora autorizzato dalle autorità di regolamentazione competenti.  <p> <p> <p> <p>Ma non c’è tempo da perdere, Ebola si espande a vista d’occhio. In attesa delle licenze, più di 7.500 dosi di rVSV-ZEBOV sono state donate alla Repubblica Democratica del Congo dalla Merck. Le vaccinazioni saranno attuate dal governo congolese e da partner tra cui l’Organizzazione Mondiale della Sanità che sta conducendo e coordinando la risposta internazionale all’epidemia, e Medici Senza Frontiere. <p> <p>Gavi, the Vaccine Alliance, partnership pubblico-privata che promuove l’uso dei vaccini in paesi a basso reddito, sta fornendo un milione di dollari per la campagna di vaccinazione per coprire i costi di operatori sanitari, trasporti, forniture e altre operazioni. <p> <p><p> <p>A questo punto bisogna correre per fermare l’epidemia, come spiega il dottor Oly Ilunga Kalenga, Ministro della Sanità congolese: «Dall’8 maggio siamo stati in uno stato di guerra. Il mondo intero ci sta osservando e la vaccinazione arriva al momento giusto per bloccare il progredire della malattia». Avere i vaccini disponibili in così breve tempo, aggiunge il dottor Ilunga Kalenga, è stato possibile grazie alla mobilitazione dell’OMS, dell’UNICEF, di Medici Senza Frontiere e di Gavi. <p> <p> <p> <p>La vaccinazione ad anello dovrebbe permettere di formare una sorta di tampone di individui immuni, in modo da prevenire la diffusione. Inoltre il vaccino potrebbe dare un impulso alla lotta contro la malattia. Lo afferma il dottor Seth Berkley, CEO di Gavi, che aggiunge: «Gli operatori sanitari saranno i primi a ricevere il vaccino, in quanto sono i più esposti al virus dell’ebola. Tutti noi abbiamo un debito di gratitudine verso gli operatori sanitari che rischiano la vita per impedire che questa malattia si diffonda ulteriormente». <p> <p><p> <p>Ma la sfida ora è anche far arrivare i vaccini concretamente nelle varie zone della Repubblica Democratica del Congo. È ancora il dottor Berkley a sottolinearlo: « I vaccini dovranno essere trasportati in una delle sezioni più remote del Paese, dove non ci sono strade asfaltate, elettricità o telecomunicazioni, a una temperatura compresa tra meno 60 e meno 80 gradi centigradi».<p> <p><p> <p> <p> <p> <p> <p><p> <p> <p><p> <p>", "time": "2018-06-14T02:00:00+01:00", "type": "scienza"}
{"title": "Rifiuti speciali, continua a crescere la produzione ", "url": "https://www.lastampa.it/2018/06/14/scienza/rifiuti-speciali-continua-a-crescere-la-produzione-n3oukCrN5J0bIic5vGUqpO/pagina.html", "review": "", "content": "<p> <p>Continua a crescere la produzione di rifiuti speciali in Italia: nel 2016 aumenta del 2% rispetto all’anno precedente (+4,5% rispetto al 2014) e raggiunge 135 milioni di tonnellate. Siamo lontani dall’obiettivo fissato nel 2013, che prevede una riduzione del 5% della produzione dei rifiuti speciali non pericolosi e del 10% dei pericolosi entro il 2020. Sull’altra faccia della medaglia, una buona notizia: nel 2016 abbiamo riciclato il 65% dei rifiuti speciali. Il nostro paese è tra i primi stati europei ma, secondo Alessandro Bratti, direttore generale Ispra, possiamo fare di più: “Soprattutto nel settore dell’edilizia. Abbiamo filiere industriali di primissimo livello, dobbiamo investire sulla riduzione e il recupero, puntando sulla realizzazione di impianti per il trattamento dell’amianto o degli scarti della termovalorizzazione”. La dichiarazione di Bratti a margine della presentazione dell’annuale Rapporto rifiuti speciali curato dall’Istituto superiore per la protezione e la ricerca ambientale, il braccio tecnico-operativo del Ministero dell’ambiente.<p> <p><p> <p>Il neo ministro dell’ambiente, Sergio Costa, ha aperto il convegno nel quale è stato illustrato il Rapporto e ha annunciato alcuni tra i primi atti del Governo sui temi ambientali: un provvedimento sulle Terre dei fuochi e uno sulla tracciabilità dei rifiuti. “Sono necessarie bonifiche e soprattutto messa in sicurezza permanente dei terreni violentatati e oltraggiati da smaltimenti illegali. Un’altra misura concreta che intendo attuare è la tracciabilità degli pneumatici, che attualmente hanno un recupero alto ma non sufficiente. Dobbiamo arrivare al 100%”. A pochi giorni dalla nomina, il generale è già entrato nel ruolo e comincia a dettare l’agenda del suo ministero.<p> <p><p> <p>Tra gli spunti di riflessione suscitati dal dettagliato report, la questione amianto: “una frontiera di cui l’Italia si deve preoccupare”, ammonisce Costa, “il sistema amianto zoppica e ha una ricaduta sanitaria preoccupante. Dobbiamo fare qualcosa che ci faccia uscire dallo stallo, l’amianto nelle campagne non voglio più vederlo”. Ogni anno produciamo 352mila tonnellate di rifiuti contenenti amianto, l’85,5% dei quali va in discarica. Un quantitativo rilevante (circa 118mila tonnellate) viene esportato in Germania. <p> <p><p> <p>I rifiuti speciali, generati da attività produttive, commerciali e terziarie, sono oltre quattro volte superiori a quelli urbani e spesso sono oggetto di traffici internazionali e di incendi negli impianti di stoccaggio e trattamento. Cresce la categoria dei pericolosi: oltre 9,6 milioni di tonnellate (+5,6% rispetto al 2015); più contenuto l’aumento dei “non pericolosi” che arrivano a 125 milioni di tonnellate (+1,7%). Dal settore delle costruzioni e demolizioni il flusso più importante in termini quantitativi: da solo produce il 40,6% dei rifiuti speciali ed è seguito dalle attività di trattamento dei rifiuti e di risanamento (27,2%) e dal settore manifatturiero (20,7%). La Lombardia è la regione che ne produce di più, seguita da Veneto, Emilia Romagna e Piemonte.<p> <p><p> <p>La buona performance italiana sul fronte del riciclo si conferma nei dati di gestione dei rifiuti non pericolosi, dove la principale attività è il recupero di materia (89,4 milioni di tonnellate). La performance può essere ulteriormente migliorata con un incremento qualitativo e quantitativo del riciclo, anche attraverso la definizione di criteri end-of-waste, in linea con i principi dell’economia circolare. Ciò consentirebbe di reimmettere materiali nei cicli produttivi riducendo contemporaneamente il ricorso allo smaltimento, in particolare nelle discariche dove si registra un aumento del 7,9% (887mila tonnellate) rispetto al 2015, anche se il numero di quelle operative è in costante diminuzione: erano 392 nel 2014, 350 nel 2016. Degli 11.087 impianti per il trattamento dei rifiuti speciali censiti in Italia solo 372 sono dedicati al recupero di energia e alcuni di questi sono piccolissimi. Anche qui i margini di miglioramento sono notevoli.<p> <p><p> <p>Stabile la quantità di rifiuti speciali esportata all’estero, che si attesta attorno ai 3,1 milioni di tonnellate (2,1 non pericolosi e 1 milione pericolosi) inviati principalmente in Germania. <p> <p> <p> <p> <p> <p><p> <p> <p><p> <p>", "time": "2018-06-14T17:05:28+01:00", "type": "scienza"}
{"title": "C’è un’impronta di CO2 sul turismo globale ", "url": "https://www.lastampa.it/2018/06/16/scienza/c-unimpronta-di-co-sul-turismo-globale-zbRVdkfTUoSDKp55BUfDSO/pagina.html", "review": "", "content": "<p> <p>Può risultare più economico di una pizza, ma può rivelarsi decisamente più costoso per il pianeta. L’aviazione rappresenta circa il 2% delle emissioni globali di CO2, come quelle prodotte dalla Germania. Che i viaggi in aereo siano il principale colpevole, in termini di impatto ambientale nell’ambito del settore turistico, lo conferma un nuovo articolo pubblicato sulla rivista Nature Climate Change, che mette tre paesi in cima alla lista nera: Stati Uniti, Cina e Germania. <p> <p> <p> <p>A preoccupare di più, tuttavia, è la crescita prevista del traffico dei cieli nei prossimi decenni, piuttosto che l’attuale livello di inquinamento. Con la diffusione delle compagnie low-cost, i passeggeri potrebbero raddoppiare a partire dal 2036 e raggiungere il livello record di 7,8 miliardi all'anno.  <p> <p> <p> <p><p><p><p><p><p> <p><p> <p>Questi dati si scontrano con il riscaldamento globale. Per mantenere l’obiettivo di contenere l’incremento entro i 2 °C , come previsto dall'accordo sul clima di Parigi, ogni persona in media sul pianeta non dovrebbe immettere nell’atmosfera più di 2 tonnellate di CO2 ogni anno. Ma per un’andata e ritorno tra New York City e Francoforte, Lufthansa attribuisce 0,925 tonnellate di CO2 procapite e la quota aumenta a 2,9 tonnellate se si viaggia in prima classe. Con un weekend sotto la Statua della Libertà ci si gioca quantomeno tutto il credito personale valido per un anno. <p> <p>È, in realtà, il turismo nel suo insieme a pesare sull’ecosistema. Secondo lo studio il comparto, che rappresenta circa l'8% delle emissioni mondiali di gas serra, continuerà a crescere al ritmo del 4% annuo, superando persino l’incremento evidenziato dal commercio internazionale nel suo insieme. L’analisi proposta dai ricercatori propone una brusca exit-strategy, ovvero volare meno e investire in schemi di compensazione dei danni causati soprattutto dai viaggi.<p> <p><p> <p>L’unica contromisura fino ad ora adottata è il cosiddetto “diritto di inquinare”. Sono numerosi i vettori che danno la possibilità ad ogni cliente di compensare l’eccesso di CO2 prodotto dal loro viaggio, attraverso donazioni volontarie destinate a finanziare progetti fondati sull’energia rinnovabile e sulla tutela dell’ambiente. <p> <p><p> <p><p><p><p><p><p> <p><p> <p>Il problema è che non è facile stabilire quanto inquiniamo, ne quanta CO2 si elimina piantando un albero. E, poi, soltanto in pochi scelgono di ricorrere alla compensazione: nel 2016 un misero 1% dei passeggeri Lufthansa - la più grande compagnia tedesca – ha scelto la via dell’offerta. Anche se funzionasse davvero, questa soluzione non sarebbe sufficiente per bilanciare gli effetti. E sullo sfondo comincia ad emergere la classe media cinese e indiana, che aspetta il momento giusto per prendere il volo.<p> <p><p> <p>Per molto tempo il turismo è stato considerato una possibilità di sviluppo a impatto relativamente modesto. Lo studio smentisce questa tesi, sottolineando quanto il settore determini più emissioni di molti altri comparti produttivi. Il paradosso è che l'industria turistica accelera il cambiamento climatico, ma sarà anche tra le prime a pagare sulla propria pelle gli effetti di un pianeta più caldo. I tempi per il frutto amaro, la carbon tax, potrebbero essere maturi.<p> <p> <p> <p>* quoted business  <p> <p><p> <p>Fonti: <p> <p>- Nature <p> <p>- The Independent <p> <p><p> <p> <p> <p> <p> <p><p> <p> <p><p> <p>", "time": "2018-06-16T02:00:00+01:00", "type": "scienza"}
{"title": "Agli italiani piace mangiare pesce, ma lo preferiscono “sostenibile” ", "url": "https://www.lastampa.it/2018/06/14/scienza/agli-italiani-piace-mangiare-pesce-ma-lo-preferiscono-sostenibile-PLcSnDVogcS5xhyTF29S5L/pagina.html", "review": "", "content": "<p> <p>Gli oceani sono sempre più ricchi di plastica e poveri di pesce. E qualcosa nelle coscienze dei consumatori deve essersi mosso, almeno seguendo la ricerca di Marine Stewardship Council che ha intervistato persone in 22 mercati: Australia, Austria, Belgio, Canada, Cina, Danimarca, Finlandia, Francia, Germania, Italia, Giappone, Olanda, Nuova Zelanda, Norvegia, Polonia, Singapore, Sud Africa, Spagna, Svezia, Svizzera, UK e USA. Per un totale di 18.909 consumatori di prodotti piatti a base di pesce. In Italia sono state intervistate 800 persone e dai dati è emerso un nuovo segmento: i “seafood lovers”, veri appassionati di pesce di cui il 95% sono consumatori abituali, soprattutto al Sud e nelle Isole (97%) seguiti da Nord Est e Centro (entrambi 94%) e Nord Ovest (93%) mentre il dato interessante è che il 44% dei consumatori possono essere identificati come “seafood lovers”. Questo dato pone l’Italia ai primi posti come percentuale di appassionati di prodotti ittici, seguiti da Francia e Svezia e ben distanti dalla media globale (34% seafood lovers).<p> <p><p> <p>Abitudini di consumo <p> <p>Il consumo di prodotti ittici è prevalentemente casalingo - almeno per il 79% dei consumatori che lo mangiano una volta la settimana - quello fuori casa è occasionale: una volta al mese o una volta ogni pochi mesi. I consumatori italiani acquistano pesce al supermercato (84% degli intervistati) ma rimane rilevante anche il mercato locale e la pescheria. La tipologia di prodotto ittico più acquistata è il fresco ancora di più per i seafood lovers, seguito dall’inscatolato e dal surgelato. Tra le principali motivazioni di acquisto dei prodotti ittici, al primo posto c’è la freschezza; al secondo, la necessità di essere certi che il prodotto sia sicuro per la salute; al terzo, che esso giovi alla salute. Ma gli italiani sono anche interessati a sapere da dove vengono i prodotti che mangiano, e pertanto, a seguire, citano la tracciabilità come uno dei principali criteri di acquisto. Anche la sostenibilità è presente tra le motivazioni ma non ancora ai primissimi posti come avviene in altri paesi. <p> <p><p> <p>Sostenibilità <p> <p>I consumatori italiani pensano alla sostenibilità prima di tutto in termini di rispetto dell’ambiente, e soprattutto in relazione all’inquinamento. Per gli intervistati, le tematiche più rilevanti sono tre: l’inquinamento (plastiche) al primo posto, successivamente la pesca eccessiva, infine il cambiamento climatico. I seafood lovers presentano le stesse preoccupazioni, ma con valori più elevati. <p> <p>La sensibilità degli italiani cresce rispetto al 2016 (+25%) e oggi il 78% è consapevole che acquistando prodotti ittici provenienti da fonte sostenibile e certificata si contribuisce alla salute degli oceani, e si permetterà alle generazioni future di avere ancora risorse ittiche a disposizione. <p> <p><p> <p>Marine Stewardship Council: il marchio Blu  <p> <p>L’84% degli intervistati sostiene che le dichiarazioni di sostenibilità delle aziende dovrebbero essere supportate da una certificazione indipendente accompagnata da etichette chiare. L’etichetta e il packaging risultano essere il veicolo preferito dagli italiani (55%) per avere informazioni sulla sostenibilità dei prodotti ittici.<p> <p>Gli italiani sembrano anche avere compreso che per tutelare la salute degli oceani ognuno può fare la sua parte, a partire proprio dalle scelte d’acquisto: il 68% predilige prodotti ittici certificati ogni volta che è possibile (23%) ed occasionalmente (45%).<p> <p><p> <p>Grazie all’incremento sugli scaffali del numero di prodotti certificati MSC (730 prodotti MSC maggio 2018 +50% vs 2017, dati MSC) e alla spinta delle campagne di sensibilizzazione e comunicazione l’awareness di MSC si assesta intorno al 44%. L’aspetto rilevante è la crescita, pari a 20%, della “comprensione” di cosa ci sia dietro il marchio Blu da parte degli intervistati. Il marchio Blu MSC aiuta i consumatori a fare la scelta giusta in modo semplice: il consumatore non è un biologo marino, e difficilmente riesce a fare valutazioni complesse legate a specie, attrezzo di pesca e aree di pesca. MSC presenta anche una credibilità molto alta: l’82% degli italiani che conoscono MSC dichiarano di avere fiducia nel marchio blu.<p> <p><p> <p>La conferma dei dati Nielsen  <p> <p>Quanto evidenziato dalla ricerca sui consumatori 2018 è rafforzato dalle rilevazioni Nielsen, che hanno fornito preziosi insight sugli acquisti reali degli italiani. Dai dati Nielsen relativi al venduto a valore di prodotti ittici si evince come la sensibilità verso la sostenibilità non sia solo un concetto astratto, ma si traduca sempre più in acquisti concreti, favorendo le aziende che hanno deciso di <p> <p>investire in sostenibilità. Infatti, i prodotti a marchio Blu MSC hanno un trend positivo e crescono mediamente 3 volte più delle categorie considerate: prodotti con marchio Blu +12% vs. totale categorie ittiche +4%.<p> <p><p> <p>«I dati della ricerca svolta all’inizio del 2018 sono una prova concreta del fatto che la sensibilità degli italiani nei confronti della sostenibilità è in crescita, e che è sempre più radicata la consapevolezza che ognuno ha una responsabilità personale nel momento in cui, da consumatore, può fare una scelta per muovere un ulteriore passo verso la sostenibilità, per un mondo con oceani pieni di vita anche nel futuro» dice Francesca Oppia, Program Manager di MSC Italia. «I dati mostrano che In Italia sono stati fatti degli importanti passi avanti sul piano della sostenibilità dei prodotti ittici, ma che molto deve essere ancora fatto. Noi di MSC riteniamo che le sfide future siano sostanzialmente due: offrire anche nel fresco prodotti ittici certificati, e lavorare con i pescatori locali per promuovere la sostenibilità dei prodotti ittici dei nostri mari». <p> <p><p> <p><p> <p> <p> <p> <p> <p><p> <p> <p><p> <p>", "time": "2018-06-14T19:54:36+01:00", "type": "scienza"}
{"title": "Barilla, un miliardo di investimenti in 5 anni ", "url": "https://www.lastampa.it/2018/06/18/scienza/barilla-un-miliardo-di-investimenti-in-anni-LvfgKnvtlZQM6WNPLXCPyO/pagina.html", "review": "", "content": "<p> <p>Barilla cresce e annuncia un miliardo di euro di investimenti in 5 anni, il 50% in Italia: già stanziati 400 milioni per sostenibilità, innovazione tecnologica, sicurezza ambientale. I fratelli Barilla e i manager dell’azienda rivelano i loro piani industriali a Milano, di fronte alle torri del cosiddetto Bosco verticale, in occasione della presentazione dell'annuale Rapporto di sostenibilità  Good for you, good for the Planet.<p> <p> <p> <p>Il 60% circa della cifra sarà utilizzato per aumentare il livello di competitività e sostenibilità attraverso il miglioramento dei processi e delle tecnologie industriali, più del 40% per supportare la crescita e l’innovazione. Rientra in questo ambito l’ampliamento dello stabilimento di Rubbiano, in provincia di Parma, che diventerà il più grande d’Europa per la produzione di sughi: una fabbrica dotata dei più alti standard tecnologici e di risparmio energetico. Speciali sensori permetteranno, per esempio, di rivelare anche le più piccole impurità all'interno dei barattoli di vetro. <p> <p>Gli investimenti, in Italia, sono destinati principalmente al mantenimento e alla sostituzione dei macchinari, all’innovazione e al miglioramento della qualità e sicurezza dei prodotti. All’estero (in Europa, Usa e Russia) riguarderanno soprattutto l’aumento della capacità produttiva per sostenere l’espansione del business.<p> <p> <p> <p>Paolo Barilla, vicepresidente del Gruppo di Parma, forte di un fatturato 2017 di quasi 3,5 miliardi di euro (+3% rispetto al 2016), intende rispondere alle sfide della società contemporanea: “la sostenibilità permea tutte le dimensioni del nostro lavoro, dalle scelte di design alla cura dei prodotti. Un piatto di spaghetti è sempre lo stesso da centinaia d’anni, ma attorno tutto sta cambiando. La nostra realtà è molto radicata nel territorio ed è pronta ad affrontare il futuro, anche grazie alle 8mila persone che lavorano con noi”. <p> <p><p> <p>L’azienda si è posta obiettivi misurabili per uno sviluppo sostenibile, lungo un percorso in continua evoluzione iniziato qualche anno fa e che si pone come traguardo il 2030. Dal campo alla tavola, l'impegno si dipana in tutta la filiera agroalimentare e i risultati cominciano a essere consistenti: l'80% dei fornitori di materie prime sono certificati attraverso uno standard di sicurezza alimentare riconosciuto dal Global Food Safety Initiative (l’obiettivo entro il 2030 è il 100%). E ancora, tra i target che riguardano l’ambiente, passi avanti sono stati compiuti sull’agricoltura e la produzione sostenibile, sulla riduzione dei consumi idrici per tonnellata di prodotto (-23% rispetto al 2010), sulla riciclabilità delle confezioni (il 99% alla fine del 2017), sui rifiuti che dalle fabbriche finiscono in discarica (meno del 10%), sulla tracciabilità e la trasparenza delle filiere.<p> <p> <p> <p>“Nutrire una popolazione mondiale in costante crescita con prodotti buoni, senza danneggiare il nostro Pianeta, è una delle più grandi sfide del nostro tempo,” sintetizza Guido Barilla, presidente del Gruppo. A questo proposito proseguono, tra le altre iniziative, i progetti di ricerca sul grano duro, aumentano i contratti pluriennali con i coltivatori, continua l'impegno per ridurre le emissioni di CO2.<p> <p> <p> <p>Il Rapporto di sostenibilità 2018 viene presentato anche a Chicago e a Singapore con il sostegno di ricercatori, nutrizionisti e chef. Un mini-tour globale per ribadire l’attenzione di Barilla ai consumatori e al Pianeta.<p> <p><p> <p> <p> <p> <p> <p><p> <p> <p><p> <p>", "time": "2018-06-18T02:00:00+01:00", "type": "scienza"}
{"title": "La Palestina investe sul compost e sulle donne ", "url": "https://www.lastampa.it/2018/06/18/scienza/la-palestina-investe-sul-compost-e-sulle-donne-xqziChkvILjWoT9bKlCe6L/pagina.html", "review": "", "content": "<p> <p>Un Paese agricolo senz’acqua. Questo paradosso si chiama Palestina, il Paese in cui guerre, occupazione del suolo da parte degli israeliani e privazione delle risorse, in primis dell’acqua, hanno fatto letteralmente terra bruciata di agricoltura ed economia. <p> <p>La rinascita può venire proprio da quel suolo martoriato, dall’industria del compostaggio e quindi da una rivoluzione ecologica dell’economia. Che come tutte le rivoluzioni ha delle nuove protagoniste: le donne. <p> <p> <p> <p>Questa rinascita verde è l’obiettivo principale del progetto che il PARC (Agricultural Development Association) ha iniziato nel 2017 in partenariato con Aidos (Associazione Italiana Donne per lo Sviluppo) nella West Bank enella Striscia di Gaza.  <p> <p> <p> <p>Il progetto, finanziato dalla Commissione Europea, mira nell’arco di tre anni a rafforzare la capacità di produzione e vendita di alcune organizzazioni che hanno già impianti di compostaggio in modo da formare un unico gruppo, la futura Società palestinese di compostaggio. <p> <p> <p> <p><p><p><p><p><p> <p>Oggi in Palestina il mercato del compost è invaso dai prodotti israeliani, più competitivi, e contribuisce solo per il 3,9% del PIL. La forza lavoro impiegata è solo l’8,10%, con una bassa percentuale di giovani e scarso utilizzo di nuove tecnologie. <p> <p>Investire nell’industria del compost equivale a riappropriarsi del proprio suolo. Fare compost e farlo di qualità vuol dire rendersi indipendenti. Spiega così lo scopo del PARC l’ingegner Haitham Alzugheir, coordinatore del progetto: «Lavoriamo per produrre del compost di qualità proprio perché parte del compost che arriva in Palestina è israeliano: noi vogliamo competere, non importare». <p> <p><p> <p>L’energia verde può fare molto per l’economia palestinese: essere competitivi sul mercato del compost vuol dire poter dare nuova vita al martoriatissimo suolo del Paese e di conseguenza alla sua economia. L’inserimento attivo di un maggiore numero di donne nell’industria del compostaggio è un ulteriore passo avanti.<p> <p><p> <p>Uno degli obiettivi è il potenziamento dei siti di compostaggio già esistenti. «Gli impianti esistono, ma sono ancora deboli – spiega Paola Cirillo, responsabile Aidos dei progetti in Medio Oriente – a Gaza e nella West Bank ce ne sono vari che hanno bisogno di essere sviluppati». <p> <p><p> <p><p><p><p><p><p> <p><p> <p>Il ruolo di Aidos è di coadiuvare il PARC nell’assistenza tecnica, anche attraverso visite annuali in Italia e attività di advocacy, e di assicurare una crescita economica e formativa delle donne come soggetti attivi in un percorso di cambiamento verso la sostenibilità. <p> <p><p> <p>«AIDOS fa in modo che sia assicurato l’approccio di genere – aggiunge Cirillo – che ci siano donne nell’industria del compostaggio, sia in quella già esistente sia in quella da creare, affinché nascano attività generatrici di reddito gestite da donne». <p> <p> <p> <p>L’associazione punta a capire cosa sanno le donne su green economy e compostaggio e a rafforzare il programma di formazione del PARC per garantire una loro partecipazione reale e più ampia. <p> <p><p> <p>E infatti oltre alle visite annuali in Italia del personale degli impianti di compostaggio palestinesi e del PARC a impianti di compostaggio, orti urbani e agli incontri con politici italiani, parlamentari, istituzioni e il Dipartimento per le pari opportunità per azioni di advocacy comuni e scambio di esperienze, il progetto prevede missioni annuali di esperti e esperte italiani per la progettazione, la creazione e il controllo di qualità degli impianti di compostaggio e degli orti urbani gestiti dalle donne. <p> <p><p> <p>Le donne, che costituiscono il 32,9% dei lavoratori agricoli, hanno salari bassi e sono spesso coinvolte in attività informali: il loro lavoro non viene riconosciuto quando si misura la crescita economica nazionale. Paola Cirillo sottolinea: «Aidos garantisce non solo che le donne ci siano, ma anche che siano centrali. Non solo beneficiarie ma agenti, soggetti attivi. Il nostro target è molto eterogeneo, ci sono donne di tutte le età ».<p> <p><p> <p><p><p><p><p><p> <p><p> <p>Sadeekah Katab lavora nell’amministrazione di un’azienda di compost vicino a Hebron, nella West Bank. Racconta che nella sua azienda ci sono trenta uomini e diciotto donne e che tutti hanno retribuzioni uguali. Lei, che prima era casalinga, lavora lì da cinque anni ed è molto contenta, anche perché sa che fare compost è un’attività importante per il suo Paese: «Abbiamo un terreno secco e arido, sicuramente per i cambiamenti climatici, ma anche perché non disponiamo di molta acqua. Dando compost al terreno lo fertilizziamo. È una nuova forma di terreno e di economia». <p> <p><p> <p>Sadeekah è convinta che possa essere una nuova possibilità di sviluppo per le donne, ma non solo: «È importante per tutti. In Palestina c’è un grande aumento della disoccupazione, anche persone con un grado d’istruzione alto dopo l’università non trovano lavoro. L’agricoltura è una delle fonti più importanti per la nostra economia, un fertilizzante di qualità è importante anche per creare un ambiente favorevole all’allevamento degli animali». <p> <p><p> <p>Vale la pena ricordarlo: negli ultimi quindici anni l’economia palestinese è peggiorata, il tasso medio di crescita del PIL è del 4,5% dal 2001 al 2013. La disoccupazione è aumentata parallelamente all’aumento del costo della vita. <p> <p><p> <p>Il mancato accesso all’acqua ha delle conseguenze devastanti: nonostante l’aumento della popolazione soprattutto in alcune zone (la sola Striscia di Gaza ha quasi due milioni di abitanti su un totale di 4,7 milioni), la quantità d’acqua garantita è rimasta la stessa dal 1994, ossia dall’Accordo di Oslo. <p> <p><p> <p>Guerre continue e restrizioni al movimento e al libero scambio hanno fatto il resto: oggi il settore agricolo, base dell’economia palestinese, è in una crisi gravissima. <p> <p>Secondo molti studi a Gaza nel 2020 non ci sarà più acqua sufficiente nemmeno per bere. L’ennesimo paradosso palestinese: l’acqua c’è ma non può essere prelevata, e nel frattempo si progettano impianti di desalinizzazione dell’acqua marina. <p> <p><p> <p>Anche lì però c’è un altro problema: per far funzionare gli impianti c’è bisogno di energia. E da dove viene l’energia nei territori palestinesi?<p> <p><p> <p>Quindi sviluppare un’industria di compostaggio competitiva equivale a trovare un accesso al suolo: cosa fondamentale per l’economia e la vita stessa di un paese in cui le risorse primarie sono confiscate. E usare compost non chimico e di buona qualità può salvare un suolo come quello palestinese, che a breve non sarà più in grado di dare frutti.<p> <p><p> <p>Parlare di compost, green economy e ruolo delle donne in Palestina non è affatto un surplus, qualcosa di superfluo, un’utopia in un paese che ha ben altre priorità.<p> <p>Proprio perché questa è  una delle priorità, e lo ribadisce l’ingegner Alzugheir: «L’accesso al suolo è la priorità. Le nostre risorse primarie sono confiscate, quindi cerchiamo risorse secondarie per non dipendere dagli occupanti». <p> <p><p> <p>La consapevolezza di quanto sia importante rendersi autonomi attraverso la green economy sta aumentando nei territori occupati: «Stiamo lavorando molto sia sulla consapevolezza che sull’upgrading e sul marketing. Andiamo nelle scuole per parlare di riciclo, differenziata e compostaggio. In alcune scuole in Palestina ci sono degli “environmental clubs”, e grazie ad Aidos le donne sono più valorizzate, specialmente le studentesse». <p> <p><p> <p> <p> <p> <p> <p><p> <p> <p><p> <p>", "time": "2018-06-18T03:00:00+01:00", "type": "scienza"}
{"title": "Pubblicate sulla Gazzetta Europea le direttive pacchetto Circular Economy ", "url": "https://www.lastampa.it/2018/06/18/scienza/pubblicate-sulla-gazzetta-europea-le-direttive-pacchetto-circular-economy-lcxedZdXmurFbPNBA4xMHK/pagina.html", "review": "", "content": "<p> <p>Massimo 10% di rifiuti urbani in discarica e alti obiettivi di riciclo; maggiore coinvolgimento dei produttori, nuovi target per gli imballaggi, riduzione degli sprechi alimentari. Le quattro direttive contenute nel pacchetto UE sull’economia circolare sono state pubblicate nella Gazzetta Ufficiale europea e dovranno essere recepite  entro il 5 luglio 2020 dagli Stati membri. Riguardano veicoli fuori uso, pile elettriche e accumulatori, rifiuti elettrici ed elettronici; discariche; rifiuti; imballaggi. <p> <p> <p> <p>Riprogettazione dei manufatti industriali, eco design, nuovi prodotti e servizi finalizzati al risparmio di materie prime e all’efficienza nell’uso delle risorse, assieme a un ulteriore salto di qualità nel riciclo dei rifiuti, sono i più importanti risultati che ci si attende dal definitivo via libera alle norme sull’economia circolare. Per incentivare questo vero e proprio percorso di riconversione dell’economia italiana, nasce il primo Premio Nazionale Startup Economia Circolare, un concorso lanciato dal Circular Economy Network, creato dalla Fondazione per lo Sviluppo Sostenibile e da un gruppo di 13 aziende e associazioni di imprese per promuovere lo sviluppo dell’economia circolare in Italia.   <p> <p>   “Il nostro Paese già si colloca in una posizione di eccellenza in questa vera e propria rivoluzione economica e produttiva. Il nuovo pacchetto di direttive europee potrebbe permettere all’Italia di raggiungere un indice di circolarità superiore al 30% al 2030“, afferma Edo Ronchi, presidente del Network. “Ma per imprimere un’ulteriore spinta alla circular economy nazionale occorre una buona dose di innovazione e freschezza: il Premio Startup nasce per questo, e segnalerà una decina di aziende in via di affermazione nel panorama italiano”. <p> <p>  <p> <p>L’Italia è già oggi al secondo posto in Europa nell’uso di materia proveniente da scarti: quasi 1 chilo di materia prima ogni 5 chili di materiali consumati viene dal riciclo. Secondo l’indice di circolarità calcolato dalla Commissione Europea, il nostro Paese è a una percentuale del 18,5% contro il 26,7% del primo assoluto, l’Olanda, e si colloca ben al di sopra della media europea dell’11,4%. “Per il sistema produttivo italiano l’economia circolare è un’occasione da non perdere – continua Ronchi – ma proprio perché partiamo da un alto livello di circolarità, il nostro sforzo per rimanere ai primi posti in Europa dovrà essere maggiore e vedere l’apporto dei più giovani” . <p> <p>  <p> <p>Nel nuovo pacchetto che è appena diventato legge europea, l’obiettivo minimo di riciclo per i rifiuti urbani è stabilito al 55% in peso entro il 2025, al 60 al 2030 e al 65 entro il 2035. Mentre per gli imballaggi il target è ancora più ambizioso: la quota minima di riciclo è fissata nel 65% in peso nel 2025 e al 70 al 2030. In altre parole, dovrà essere molto alto l’impegno nelle innovazioni di prodotto e di processo che vanno verso un ampliamento della ‘seconda vita’ degli scarti. Un’occasione, sottolinea il Circular Economy Network, che potrebbe facilitare proprio la nascita di nuova occupazione: secondo le stime dell’Enea, una forte spinta verso l’economia circolare può creare in Italia fino a 540 mila posti di lavoro entro il 2030. <p> <p>  <p> <p>Il primo Premio Nazionale Startup Economia Circolare verrà assegnato il 3 ottobre prossimo a Roma in un evento pubblico. Tutte le candidature dovranno pervenire entro il 14 settembre 2018: a partire da quella data una giuria selezionerà dieci startup ritenute più innovative nella circular economy.  Tra queste finaliste, tre verranno premiate in una iniziativa a cui saranno presenti le aziende e le organizzazioni promotrici, gli aderenti al Network e il mondo delle istituzioni.  I vincitori entreranno a far parte del Circular Economy Network, quale importante sede di collaborazione, di confronto e di crescita. Si tratta infatti della prima rete per il sostegno e la ricerca nel campo dell’efficienza nell’uso delle risorse, del redesign delle merci, del riuso e riutilizzo della materia, che si pone come centro strategico nazionale della circular economy . Obiettivo: promuovere la transizione ad una economia circolare elaborando strategie e policy da proporre ai decisori politici, producendo studi e ricerche, analizzando le performance nazionali, diffondendo le buone pratiche, valorizzando le imprese più innovative.    <p> <p>Il regolamento e tutte le informazioni necessarie per partecipare al premio sono sul sito  www.circulareconomynetwork.it    <p> <p> <p> <p> <p> <p><p> <p> <p><p> <p>", "time": "2018-06-18T18:12:31+01:00", "type": "scienza"}
{"title": "Clima, nel Mediterraneo a rischio la metà delle specie chiave ", "url": "https://www.lastampa.it/2018/03/14/scienza/clima-nel-mediterraneo-a-rischio-la-met-delle-specie-chiave-1ATrT4ZmNXggmhwNYnryfM/pagina.html", "review": "", "content": "<p> <p>Effetto clima sui paradisi naturali, hotspot della biodiversità che rischiano di perdere almeno la metà delle specie animali e vegetali se le emissioni di CO2 continueranno ad aumentare senza controllo. Tanto che, a fine secolo, potremmo assistere ad estinzioni locali in alcune aree come l’Amazzonia, le isole Galapagos e il Mediterraneo. Ma anche rimanendo entro il limite di 2°C posto dall’Accordo sul clima di Parigi, perderemmo il 25% delle specie che popolano le aree chiave per la biodiversità. Lo rivela un nuovo studio pubblicato oggi sulla rivista Climatic Change e realizzato da esperti dell’Università dell’East Anglia, della James Cook University e dal WWF. <p> <p><p> <p>Pubblicata a pochi giorni dall’evento globale Earth Hour, movimento globale per l’ambiente in programma il prossimo 24 marzo, la ricerca ha esaminato l’impatto dei cambiamenti climatici su circa 80.000 specie di piante e animali in 35 delle aree tra le più ricche di biodiversità sul pianeta. La ricerca esplora gli effetti sulla biodiversità alla luce di diversi scenari di cambiamento climatico, dall’ipotesi più pessimista con assenza di tagli alle emissioni e conseguente aumento delle temperature medie globali fino 4.5°C a quella di un aumento di 2°C, il limite indicato dall’Accordo di Parigi. Le aree sono state scelte in base all’unicità e varietà di piante e animali presenti. <p> <p><p> <p>Le savane boschive a Miombo in Africa, dove vivono ancora i licaoni, l’Australia sudoccidentale e la Guyana amazzonica si prevede possano essere tra le più colpite. In queste aree gli effetti di un aumento di 4.5°C creerebbero un clima insostenibile per molte specie, ovvero: fino al 90% degli anfibi, l’86% degli uccelli e l’80% dei mammiferi si potrebbero estinguere localmente nelle foreste a Miombo, in Africa meridionale; l’Amazzonia potrebbe perdere il 69% delle sue specie vegetali; nell’Australia sudoccidentale l’89% degli anfibi potrebbe estinguersi localmente; nel Madagascar il 60% di tutte le specie sarebbe a rischio di estinzione locale; le boscaglie del fynbos nella regione del Capo Occidentale in Sud Africa, che stanno vivendo una fortissima siccità con carenze idriche significative verificatesi anche a Città del Capo, potrebbero affrontare estinzioni locali di un terzo delle specie presenti, molte delle quali sono uniche di quella regione. <p> <p><p> <p>Non va meglio nel Mediterraneo, tra le Aree Prioritarie per la biodiversità più esposte ai cambiamenti climatici, in cui basterebbe un cambiamento climatico `moderato´ per rendere vulnerabile la biodiversità: anche se l’aumento delle temperature si limitasse a 2°C, quasi il 30% della maggior parte dei gruppi di specie analizzate di piante ed animali sarebbe a rischio. Continuando con gli attuali andamenti, senza cioè una decisa diminuzione delle emissioni di gas serra, avverte il report, la metà della biodiversità della regione andrà persa. Le specie più a rischio sono le tartarughe marine (si tratta di tre specie, la più diffusa è la Caretta caretta) e i cetacei, presenti in Mediterraneo con 8 specie stabili e altre 13 presenti occasionalmente, tutti in sofferenza già per altri tipi di impatto antropogenici.<p> <p><p> <p> L’innalzamento delle temperature probabilmente supererà la variabilità naturale del passato, rendendo questa zona del pianeta un hotspot dell’impatto climatico. Dovremo aspettarci periodi di siccità in tutte le stagioni, con potenziali stress da calore per gli ecosistemi e le specie più sensibili, come le testuggini d’acqua dolce o gli storioni. Oltre a ciò, l’aumento delle temperature medie e l’irregolarità delle precipitazioni potrebbe diventare la nuova `normalità´, secondo il rapporto, con una significativa riduzione delle precipitazioni nel Mediterraneo, in Madagascar e nel Cerrado-Pantanal in Argentina. <p> <p><p> <p><p><p><p><p><p> <p><p> <p>FOCUS MEDITERRANEO <p> <p>Le specie più a rischio. Tartarughe marine (tre specie, di cui la più diffusa è la Caretta caretta) e i cetacei, presenti in Mediterraneo con 8 specie stabili e altre 13 presenti occasionalmente, sono le specie più colpite, anche perché già in sofferenza per altri impatti. Per le tartarughe i problemi principali sono legati soprattutto ai processi riproduttivi: dato che è la temperatura a determinare il sesso dei nascituri, l’aumento delle temperature puo’ provocare uno squilibrio tra i generi, con la nascita di sempre meno maschi, come avviene già in Australia. Inoltre, l’aumento del livello del mare, delle maree e degli eventi meteorologici estremi provocati dai cambiamenti climatici, già oggi provocano la distruzione di molti nidi.<p> <p><p> <p>Sono vulnerabili agli impatti climatici sia i cetacei (ad esempio, temperatura e salinità dell’acqua marina influiscono sulla distribuzione dell’unico cibo della balenottera comune nel Mediterraneo: il krill) che grandi migratori pelagici come i tonni (dato che variazioni della temperatura dell’acqua impattano sulla funzione cardiaca, sull’attività di deposizione delle uova e sulla crescita larvale), ma anche squali e razze: le fluttuazioni del clima possono disturbare la struttura delle comunità influenzando la crescita e la riproduzione (in quanto sono animali dai bassi tassi riproduttivi). Oltre agli aspetti fisiologici, i cambiamenti climatici possono influenzare fortemente presenza e distribuzione delle prede naturali di squali e razze.<p> <p><p> <p>Rachel Warren del Tyndall Center per la Ricerca sui Cambiamenti climatici nell’Università dell’Est Anglia, leader dello studio, sottolinea: «La nostra ricerca quantifica i benefici per le specie animali vertebrate (mammiferi, uccelli, rettili e anfibi) e vegetali che derivano dalla limitazione del riscaldamento globale a 2°C in 35 aree tra le più ricche di biodiversità al mondo. Senza una politica per il clima perderemo il 50% delle specie di queste aree. Tuttavia, se il riscaldamento globale si limitasse a 2°C rispetto ai livelli preindustriali, questo rischio si ridurrebbe al 25%. Non abbiamo esplorato cosa accadrebbe con un limite inferiore a 1,5°C, ma ci si aspetta che potrebbe proteggere ancora più biodiversità». Nel complesso, la ricerca mostra che il modo migliore per scongiurare la perdita di specie è mantenere l’aumento globale delle temperature il più basso possibile. L’Accordo di Parigi si impegna a limitare il riscaldamento globale ben al di sotto di 2°C , cercando di tenersi entro 1,5°C, il che aumenterebbe le possibilità di sopravvivenza di molte specie selvatiche. <p> <p> <p> <p> <p> <p><p> <p> <p><p> <p>", "time": "2018-03-14T16:16:35+01:00", "type": "scienza"}
{"title": "Plastica, al via la crociata per salvare gli oceani ", "url": "https://www.lastampa.it/2018/03/16/scienza/plastica-al-via-la-crociata-per-salvare-gli-oceani-ilLGbbdmlLM9oGSRQXCH8H/pagina.html", "review": "", "content": "<p> <p>Qualcuno ha definito il XX° secolo come «il secolo della plastica». Un materiale dalle proprietà eccezionali, che permette usi infiniti; un prodotto leggero, durevole, poco costoso. Ma i suoi punti di forza, a cominciare dalla virtuale indistruttibilità, oggi sono diventati insostenibili per il pianeta, per l’ambiente e per la stessa umanità.<p> <p><p> <p>Certamente la plastica non va demonizzata. È chiaro che la nostra civiltà non potrebbe fare a meno dei centinaia di materiali polimerici che ci accompagnano in ogni momento. Ma è anche vero che non è possibile più chiudere gli occhi di fronte al devastante impatto della plastica sull’ambiente e sugli equilibri ecosistemici. Si stima che nel mondo siano state prodotte 8 miliardi di tonnellate di plastica; solo il 9 per cento è stato riciclato, un po’ meno dell’80 per cento mandato in discarica o gettato direttamente in mare. Dell’attuale produzione annua mondiale - circa 300 milioni di tonnellate - ogni anno ben 8 milioni finiscono in mare. Un rapporto di Ocean Conservancy dice che cinque paesi asiatici - Cina, Indonesia, Filippine, Thailandia e Vietnam - totalizzano il 60 per cento della plastica che finisce negli oceani. <p> <p><p> <p>Plastica che ritroviamo sulle coste, e che per effetto del sole e delle onde si frantuma in frammenti di tutte le dimensioni, anche piccolissime. Secondo una ricerca del 2017 della Clean Seas Campaign delle Nazioni Unite, oggi negli oceani ci sono 51 miliardi di frammenti di microplastica, 500 volte il numero delle stelle nella nostra galassia. Microplastica che naturalmente finisce nella catena alimentare marina, e per questa via nei nostri piatti. <p> <p><p> <p>Si può e si deve agire per contenere questo scempio. Recente è la decisione della Cina di bandire a partire da quest’anno le importazioni di rifiuti plastici , che solo in parte venivano correttamente riciclati, e che invece spesso invadevano i fiumi dell’Impero di Mezzo. Soltanto l’immenso Yangtze trasporta ogni anno in mare ben 1,5 milioni di tonnellate di rifiuti plastici. <p> <p><p> <p>Anche l’Europa deve fare la sua parte: solo un terzo dei 25 milioni di tonnellate di rifiuti plastici prodotti ogni anno nel Vecchio Continente viene riciclato o riutilizzato. Da questa constatazione nasce la nuova Strategia europea sulla plastica, appena varata dalla Commissione Ue, che prevede entro il 2030 che tutti gli imballaggi in plastica sul mercato dell’Ue debbano essere riciclabili o riutilizzabili. Per raggiungere questo obiettivo, la Commissione europea intende rivedere i requisiti legislativi per l’immissione degli imballaggi sul mercato. Entro il 2020 si prevede un investimento di 350 milioni di euro per lo sviluppo di materiali plastici più intelligenti e riciclabili, insieme alla definizione di un processo di riciclo più efficiente rispetto. Saranno varate nuove regole per la produzione di attrezzature da pesca, oltre che per la realizzazione di materie plastiche monouso come le stoviglie, destinate inevitabilmente a seguire la sorte dei sacchetti di plastica non compostabile, ormai formalmente banditi. Verranno definite anche nuove misure per limitare l’uso di microplastiche in prodotti come i cosmetici. E infine saranno stabiliti nuovi standard per la plastica biodegradabile e compostabile, un materiale per il quale l’Italia - con la ormai famosa MATER-BI di Novamont - è paese leader. Un percorso virtuoso su cui non sono ammissibili esitazioni né rallentamenti. In nome dell’ambiente e dell’umanità.<p> <p><p> <p> <p> <p> <p> <p><p> <p> <p><p> <p>", "time": "2018-03-16T00:00:00+01:00", "type": "scienza"}
{"title": "La storia di Sahar, sette anni, una vita in fuga dalla guerra ", "url": "https://www.lastampa.it/2018/03/14/scienza/la-storia-di-sahar-sette-anni-una-vita-in-fuga-dalla-guerra-fHkzFedq7v4YmqCs9FlqmL/pagina.html", "review": "", "content": "<p> <p>Perché tra pochi giorni saranno sette le candeline da spegnere al compleanno triste del conflitto siriano, esploso nel marzo del 2011 e tuttora in corso. Una crisi che per un attimo, nei mesi centrali dello scorso anno, sembrava timidamente dirigersi verso una soluzione e che adesso ha ripreso fin troppo vigore, tanto che qualcuno già parla di “seconda guerra siriana”. <p> <p><p> <p>Sahar è nata pochi giorni dopo l’inizio degli spari. Ha visto la luce sotto i cieli del Libano o, meglio, sotto il tetto di latta e nylon della sua baracca da rifugiata. Non ha memoria di null’altro che di questa vita in fuga, lontano da quella casa che non ha mai visto e che forse non vedrà mai. Perché chissà, se quella casa è ancora lassù, da qualche parte, nel Nord della Siria che ancora scoppia, o è già macerie come tante, troppe altre case. <p> <p><p> <p>Sahar ha sette anni e sta imparando a leggere e a scrivere come può, tra corsi informali e lezioni pomeridiane in una scuola vera, quando e se c’è posto per lei. Altrimenti si continua a sillabare e a far di conto sotto una tenda, nel mezzo del grande campo “informale” (ITS: Informal Tent Settlement) che lei, appunto, per forza chiama casa. <p> <p><p> <p>Sahar ha sette anni ed è solo una dei “bimbi sperduti” che se e quando torneranno, si sentiranno profughi al contrario. Paradossalmente, proveranno persino nostalgia per la loro vecchia baracca, l’amichetto in quella di fianco, il grande spiazzo dove si correva e si inventavano giochi come sberleffi alla guerra. <p> <p><p> <p>Un’intera generazione di bambini che definire sradicati non è corretto: le loro radici sono conficcate in Libano, in Giordania, in Iraq, in Egitto e in tanti altri posti dove mamma e papà hanno deciso di giocarsela per poter sopravvivere. E se teniamo conto di quando, solitamente, i ricordi cominciano a farsi nitidi nella mente degli uomini, chiunque in un campo profughi abbia oggi meno di 11 anni, fa parte di quella generazione. Una generazione a cui la guerra ha scippato una casa vera sostituendola con una finta. Poi, giorno dopo giorno, essendo l’unica, si è fatta vera quella. Perché la guerra inganna, confonde, dà carte false ad ogni mano. <p> <p>Spesso è quasi impossibile capire che cosa il futuro riservi a questo mare di bimbi “radicati altrove”, nel posto sbagliato, un posto che spesso nemmeno li vuole, che non vede l’ora di poterli cacciare. Che cosa sia meglio per loro è un rompicapo difficile, fatto di poche risposte ballerine e tanti dubbi ben piantati in terra. Tornare? Ma dove? Restare? Con quali prospettive? Da stranieri in terra straniera, con pochi diritti, tanti doveri e la spada di Damocle dell’espulsione sempre appesa sulla schiena? <p> <p><p> <p>Una cosa soltanto, è certa. Questa, oggi, è la vita vera, la sola vita dei “bimbi sperduti”. Dentro questa, di vita, vanno accompagnati. Non ci si può sedere ed aspettare che una guerra infinita finisca. Dice bugie per definizione, la guerra. Ti illude, ti convince, ti fa sperare. E poi torna a farti lo sgambetto. Non bisogna crederle mai. <p> <p><p> <p>Ecco che allora non esiste altra soluzione che camminare al loro fianco. Per le ong AVSI, Terre des Hommes e War Child, questa soluzione ha significato prima di tutto una cosa: riportarli a scuola. Con il progetto Back to the future, finanziato dal fondo dell’Unione Europea Madad, stiamo lavorando insieme dal 2016 per dare un’educazione a oltre 27mila bambini siriani in Libano e Giordania.<p> <p><p> <p>È l’unica strada possibile, sia fatta di baracche e scuole provvisorie, sia che ticchetti sotto le tende o in un campo a raccogliere verdure. Passeggiando spalla a spalla coi “bimbi sperduti”, si impara veloce una cosa. La vita è sempre potente. Tanto potente da lasciare a bocca aperta. Perché Sahar ha sette anni, nessuna memoria del suo Paese e vive in equilibrio sul filo sottile che divide l’esistere dal cessare di farlo. Ma Sahar cresce, impara, gioca. Sahar ride squillando che la sentono in tutto lo spiazzo. Sahar vive. E l’unica cosa sensata da fare, è vivere con lei. <p> <p><p> <p>* responsabile progetti AVSI in Medio Oriente  <p> <p><p> <p> <p> <p> <p> <p><p> <p> <p><p> <p>", "time": "2018-03-14T16:26:51+01:00", "type": "scienza"}
{"title": "Clima: “soltanto” due gradi, ma sono quelli che fanno la differenza tra vita e morte ", "url": "https://www.lastampa.it/2018/03/19/scienza/clima-soltanto-due-gradi-ma-sono-quelli-che-fanno-la-differenza-tra-vita-e-morte-QMjq5luAs7tcqMo6NarPOJ/pagina.html", "review": "", "content": "<p> <p>Il MetOffice britannico, uno dei servizi meteorologici più autorevoli del mondo, ha dichiarato che nei prossimi cinque anni è probabile che venga superato il riscaldamento di 1,5 gradi dell’atmosfera terrestre. Un grado e mezzo di aumento rispetto al periodo preindustriale è il limite più ottimista da non oltrepassare secondo l’Accordo sul clima di Parigi, firmato a fine 2015. L’auspicato paletto verrebbe abbattuto senza tante storie dai fatti fisici, che comandano al di là di ogni nobile dichiarazione cartacea. <p> <p><p> <p>Si passa così alla seconda soglia di sicurezza, quella di 2 gradi per il 2100, oggetto centrale dell’accordo internazionale, sempre più pericolosamente prossima, e secondo alcuni ricercatori data anch’essa per persa, vista la lentezza nell’attuazione dei provvedimenti di riduzione delle emissioni. E poi? Si passerebbe a tre, e probabilmente a cinque gradi in caso di fallimento totale della transizione energetica a basse emissioni di carbonio. <p> <p><p> <p>Con cinque gradi in più la Terra diventerebbe invivibile per l’Umanità, almeno con gli standard che conosciamo oggi. Eppure è un concetto difficile da spiegare. Molte persone ti guardano stupite quando parli di un paio di gradi in più nel clima globale: cosa vuoi che siano! E anche cinque, non fanno poi molta differenza, in una giornata d’inverno tra le nostre case e l’esterno ci sono più di venti gradi di sbalzo termico, dove sta il problema? <p> <p><p> <p>Il concetto di media globale può ingannare: una media spalma i valori nel tempo e nello spazio, ma a livello locale e stagionale due gradi in più possono significarne dieci in più, magari d’estate, facendo passare valori di 35 gradi un tempo normali a 45. E allora la vita non è più facile, ti assale il colpo di calore, si diffondono le malattie da insetti vettori tropicali, salta l’agricoltura, scompaiono i ghiacciai, crescono i livelli marini. Se capita per pochi giorni ogni dieci anni, sopporti, se capita tutti gli anni ti fa a pezzi. Lo stesso vale per i fenomeni estremi: più energia nell’atmosfera e negli oceani alimenta tempeste più violente, che possono distruggere con sempre maggior frequenza ed estensione le infrastrutture e le attività umane. Alla fine, se due gradi vi sembran pochi, pensate all’organismo Terra come al vostro corpo: significa passare da 37 a 39 gradi, dalla salute al letto. Chi è stato colpito dalla recente influenza capirà. Se poi i gradi in più sono cinque e la febbre va a 42, si muore.<p> <p><p> <p> <p> <p> <p> <p><p> <p> <p><p> <p>", "time": "2018-03-19T00:00:00+01:00", "type": "scienza"}
{"title": "Riutilizzo dei rifiuti urbani, un tesoro da 600.000 tonnellate (e da 60 milioni di euro) ", "url": "https://www.lastampa.it/2018/03/20/scienza/riutilizzo-dei-rifiuti-urbani-un-tesoro-da-tonnellate-e-da-milioni-di-euro-NWEtzeraJqL8m2klrOpbWJ/pagina.html", "review": "", "content": "<p> <p>Il 2% della produzione nazionale dei rifiuti urbani potrebbe essere riutilizzato, se solo si trovassero modalità adeguate per reimmetterlo in circolazione. Parliamo di oltre 600.000 tonnellate annue di beni durevoli - mobili, elettrodomestici, libri, giocattoli e oggettistica - in buono stato e facilmente collocabili sul mercato, che invece troppo spesso finiscono in discarica. Lo evidenzia il Rapporto Nazionale sul Riutilizzo, presentato a Roma e realizzato dal Centro di Ricerca Economica e Sociale “Occhio del Riciclone” in collaborazione con Utilitalia, la Federazione delle imprese italiane dei servizi idrici, energetici e ambientali. <p> <p><p> <p>Uno studio dal quale emerge l’assenza di un quadro normativo chiaro che favorisca la strutturazione di vere e proprie filiere del riuso, così come avviene per tante altre tipologie di rifiuti; andrebbe infatti incentivata la nascita di impianti di “preparazione per il riutilizzo” in grado di funzionare su scala industriale: attraverso un’autorizzazione al trattamento, un impianto potrebbe ricevere rifiuti provenienti dai centri di raccolta comunali e dalle raccolte domiciliari degli ingombranti, per poi reimmetterli in circolazione dopo l’igienizzazione, il controllo e l’eventuale riparazione. <p> <p><p> <p>E invece la mancanza dei Decreti Ministeriali che mettano in chiaro le procedure semplificate per compiere questo tipo di trattamento, comporta svantaggi non solo dal punto di vista etico e ambientale, ma anche economico: parliamo di circa 60 milioni di euro l’anno per lo smaltimento, senza considerare il valore potenziale degli oggetti di seconda mano. “In Italia - spiega Pietro Luppi, Direttore del Centro di Ricerca Occhio del Riciclone - già da tempo si parla di integrare il settore del riutilizzo alle politiche ambientali, e i tempi sembrano maturi perché si arrivi a un punto di svolta a partire dal quale le filiere si articoleranno, struttureranno e regolarizzeranno. Bisogna però insistere sulla professionalizzazione e sulla pianificazione, nella coscienza che il riutilizzo non è un gioco, ma un’enorme opportunità per generare sviluppo locale e risultati ambientali”.<p> <p><p> <p>Le oltre 600.000 tonnellate di rifiuti urbani che potrebbero avere una seconda vita sono un piccolo tesoro che non viene adeguatamente valorizzato; ma va comunque evidenziato che negli ultimi anni sono state messe in campo diverse iniziative lodevoli come le raccolte dedicate e i centri di riuso interni o adiacenti ai centri di raccolta, in grado di intercettare i beni durevoli riutilizzabili. Sono 9 le Regioni - Lombardia, Piemonte, Veneto, Emilia-Romagna, Friuli-Venezia Giulia, Marche, Umbria, Abruzzo e Campania - che hanno incluso nella loro pianificazione ambientale l’avvio di centri di riuso, anche se queste esperienze non sono mai pienamente decollate. Sempre più spesso le aziende di igiene urbana, come sottolinea il vicepresidente di Utilitalia Filippo Brandolini, “non si limitano a gestire i rifiuti conferiti dai cittadini ma diventano promotrici di iniziative innovative che, come nel caso del riutilizzo, alimentano filiere ad alto valore aggiunto. Per questo dialoghiamo apertamente con le amministrazioni e il mondo dell’usato per cercare insieme modelli, sinergie e forme e di collaborazione che sappiano promuovere un utilizzo efficiente e sostenibile delle risorse ambientali ed umane”.<p> <p><p> <p>Eppure ci sarebbe un esempio dal quale partire, anche se non sono mancate le criticità che hanno spaziato dai reati ambientali all’infiltrazione mafiosa: le filiere degli indumenti usati, che nel campo del riutilizzo sono le più articolate e strutturate. Basti pensare che nel 2016 sono state raccolte 133.300 tonnellate di rifiuti tessili, il 65% delle quali è stato riutilizzato (il rimanente 35% è stato avviato a riciclo, recupero o smaltimento); e il potenziale di riutilizzo della frazione tessile sarebbe persino più elevato – fino a 5 kg per abitante – se si riuscisse a comunicare meglio la finalità solidale delle raccolte e la trasparenza delle filiere. Già, la trasparenza: gli operatori sani del settore hanno sollevato da tempo il problema, chiedendo strumenti di controllo più rigorosi e criteri di affidamento del servizio più attenti. <p> <p><p> <p>D’altronde, come evidenzia Alessandro Strada di Humana People to People Italia, “chi dona abiti usati consegnandoli nei contenitori stradali lo fa con intenzioni solidali nell’84% dei casi, e ciò dimostra come il cittadino chieda che le considerazioni di carattere sociale trovino spazio all’interno degli affidamenti del servizio di raccolta differenziata e recupero della frazione tessile”. Utilitalia, Rete ONU e centro Nuovo Modello di Sviluppo hanno aperto un tavolo di confronto con il settore per individuare linee guida finalizzate a prevenire ogni criticità. Quella degli abiti usati, in sostanza, potrebbe fare da apripista per tutte le altre virtuose – e purtroppo, nella maggior parte dei casi, ancora potenziali – filiere del riutilizzo.<p> <p> <p> <p> <p> <p><p> <p> <p><p> <p>", "time": "2018-03-20T06:00:00+01:00", "type": "scienza"}
{"title": "Ambiente Italia: qualche progresso, ma ancora grandi criticità ", "url": "https://www.lastampa.it/2018/03/20/scienza/ambiente-italia-qualche-progresso-ma-ancora-grandi-criticit-L1Mp9XoB8SRgCfdTjwC3II/pagina.html", "review": "", "content": "<p> <p>Stiamo migliorando, ma non abbastanza. Sono sostanzialmente d’accordo gli esperti e i rappresentanti del mondo delle istituzioni che hanno partecipato alla presentazione dell’Annuario dei Dati Ambientali pubblicato dall’Ispra. Con una banca dati di 311 indicatori per un totale di 140 mila dati aggiornati, l’annuario è uno strumento di conoscenza fondamentale per i cittadini, gli esperti e i politici. Quest’anno, a un anno di distanza dall’entrata in vigore della Legge 132 che istituisce il Sistema Nazionale per la Protezione dell’Ambiente, insieme all’Annuario è stato presentato anche il Rapporto Ambiente del SNPA.<p> <p><p> <p>Alessandro Bratti, direttore dell’Ispra parla dell’Italia come di un Paese con una straordinaria biodiversità ma con una situazione molto critica, ad esempio, per quanto riguarda l’introduzione di specie aliene, la cui presenza già molto copiosa tende ad aumentare. I problemi sono non solo per l’ecosistema, ma anche per l’economia del Paese. Altri dati che Bratti sottolinea sono quelli sul mare: “Abbiamo un dato positivo con il 90% di buono stato delle acque costiere di balneazione a cui però corrisponde un 62% delle lagune in distretto padano in stato di criticità” E poi c’è il suolo, con dati impietosi. Un consumo fortissimo che diventa ancora più allarmante se si va a vedere dove il suolo viene consumato, ad esempio sulle zone costiere o su quelle a rischio idrogeologico. Il dato va poi inserito in un quadro più allargato:” Gran parte dei nostri beni culturali sono in aree critiche, per dissesto o perché esposte a fragilità vulcaniche. La fragilità del territorio deve essere tenuta in considerazione anche nell’ambito della tutela dei beni culturali”.<p> <p><p> <p>Sono dati precisi, scandagliati nei minimi particolari e strutturati in diverse sezioni, quelli presenti nell’Annuario. Un lavoro di ricerca e raccolta dati dal quale emerge lo stato dell’ambiente nel nostro Paese. Sull’importanza di darsi una mossa e di prendere sul serio la responsabilità di cambiare l’attuale modello economico ed energetico, i politici intervenuti si dicono, almeno a parole, consapevoli. Per il Premier uscente Paolo Gentiloni non ci sono dubbi; il cambiamento climatico ha ed avrà sempre di più un ruolo fondamentale sia a livello politico che economico. <p> <p><p> <p>“La questione climatica – dice Gentiloni – non è più qualcosa di lontano che riguarda l’Africa o paesi lontani. Le conseguenze sono sempre più visibili a casa nostra. Basti pensare alle recenti precipitazioni violente alternate alla siccità che stiamo vivendo negli ultimi anni”. Gentiloni ha ripreso l’annoso tema della mancata approvazione della legge sul consumo di suolo: “I dati ci dicono che facciamo fatica a imparare la lezione. Nonostante la crisi e la maggiore consapevolezza ambientale il consumo di suolo continua”. Per Giovanni Toti, Vice Presidente della Conferenza delle Regioni e delle Province Autonome l’augurio è che la politica si occupi delle questioni ambientali in modo bipartisan:” Prevenire è fondamentale in un territorio come il nostro. Ed è anche molto meno costoso che correre ai ripari a danni già avvenuti”. Per l’assessore all’Ambiente del Comune di Roma, Pinuccia Montanari è sempre più necessario assicurare un controllo pubblico per la tutela dell’ambiente: “Grazie all’Ispra i Comuni hanno a disposizione un supporto straordinario, ma è necessario interagire tra comuni anche attraverso l’ANCI”. Il Ministro Galletti si è dichiarato particolarmente fiero dell’approvazione della Legge 132:” Rivede completamente il sistema dei controlli e li unifica. Il sistema delle agenzie era troppo spezzettato. La funzione di controllo e coordinazione dell’Ispra è fondamentale”. <p> <p><p> <p>Anche Galletti parla della legge sul consumo di suolo che andava fatta, ma, a suo dire non c’erano le condizioni politiche e forse economiche. Propone un compromesso nella definizione:” Non chiamiamola legge sul consumo di suolo, che spaventa il mondo economico, ma legge sulla rigenerazione urbana”.<p> <p><p> <p>Per quanto riguarda il ciclo dei rifiuti, i dati Ispra dicono che la situazione italiana è ancora troppo a macchia di leopardo. C’è da lavorare molto anche lì. C’è poi l’inquinamento atmosferico, con zone di fortissima criticità nella pianura padana, nel frusinate e nell’area di Roma. <p> <p><p> <p>Luca Marchesi, Vice Presidente SNPA torna a battere sui dati che riguardano il consumo di suolo:” I numeri fanno impressione. Perdere 3 metri quadri al secondo di superficie liberà è un dato spaventoso”. Nonostante questo Marchesi ci tiene a mettere in luce delle eccellenze presenti nell’Annuario: ad esempio il modello di previsione di impatto dei Wind days di Taranto, fondamentale per la zona devastata dalla tragedia Ilva. <p> <p><p> <p>Quello che emerge dai dati Ispra e SNPA è soprattutto che facciamo fatica a imparare la lezione. Enrico Giovannini, portavoce dell’ASVIS sottolinea l’importanza di dare un adeguato rilievo ai dati ambientali: “Con investimenti adeguati avrebbero la stessa disponibilità dei dati economici. La freschezza dei dati è essenziale per discutere della realtà”. Anche per Giovannini stiamo imparando, sì, ma troppo lentamente: “Stiamo facendo la fine della rana bollita, letteralmente, anche perché la temperatura sale”. Ma uno spiraglio di luce Giovannini lo intravede nell’approvazione della Direttiva per l’attuazione della Strategia italiana per lo Sviluppo Sostenibile. “La presidenza del Consiglio ne assume la responsabilità, e già questo è un avvenimento storico. Poi la costituzione di una commissione nazionale dello sviluppo sostenibile metterà insieme comuni, regioni e province”. Un ulteriore passo in avanti verso una progettazione e un controllo omogeneo. “Come Asvis abbiamo proposto dieci punti e abbiamo avuto l’adesione di tutte le forze politiche tranne Lega e Fratelli d’Italia. Vogliamo introdurre in Costituzione il raggiungimento dello sviluppo sostenibile. In tutto il mondo i costituzionalisti ritengono sia il futuro delle Costituzioni”. <p> <p><p> <p>La sostenibilità viene ancora percepita come un’utopia per ambientalisti sognatori; la politica è innegabilmente responsabile di questo equivoco. Ermete Realacci sottolinea che: “Anche nell’ultimo dibattito in campagna elettorale la questione ambientale sia stata pressoché assente”. Il ruolo dell’informazione è cruciale. Non può esserci cambiamento di rotta né crescita strutturale senza la conoscenza delle tematiche ambientali. Lo ha ribadito Luca Mercalli, che fa parte del Consiglio Scientifico dell’Ispra: “Le istituzioni stesse dovrebbero rendersi più autorevoli nei confronti dell’informazione, bisogna sfruttare l’autorevolezza dello Stato e fare come in Svizzera, dove lo scioglimento dei ghiacciai è stato “raccontato” addirittura sui francobolli”. <p> <p> <p> <p> <p> <p><p> <p> <p><p> <p>", "time": "2018-03-20T16:45:41+01:00", "type": "scienza"}
{"title": "La sfida globale perché sia un diritto per tutti ", "url": "https://www.lastampa.it/2018/03/22/scienza/la-sfida-globale-perch-sia-un-diritto-per-tutti-jvR6UIk0hv9NuMbUOiwHCN/pagina.html", "review": "", "content": "<p> <p>L’accesso all’acqua potabile e ai servizi igienici di base - tra gli obiettivi di sviluppo sostenibile delle Nazioni Unite e condizione per la vita umana - è un diritto.<p> <p><p> <p>Eppure 2 miliardi di persone nel mondo sono prive di una fonte d’acqua sicura in casa; circa 260 milioni, più dell’intera popolazione brasiliana, devono camminare più di mezz’ora per raggiungerla e 2,3 miliardi hanno carenza di servizi igienici. Garantire l’accesso a questo bene è una delle principali sfide del nostro tempo. <p> <p> <p> <p>In Brasile si concentra il 12% dell’acqua dolce del pianeta, eppure non siamo immuni dai problemi relativi all’acqua. Le grandi città hanno affrontato la mancanza di approvvigionamento, ma persiste l’inaccettabile carenza di servizi igienico-sanitari. È nota la sofferenza che le siccità causano nel Nordest brasiliano.<p> <p><p> <p>Per rispondere a tali pressanti domande ospitiamo in questi giorni a Brasilia l’ottavo Forum Mondiale dell’Acqua, con più di 40 mila partecipanti provenienti da oltre 160 Paesi. Sono presenti capi di Stato e di governo, governatori e sindaci, parlamentari e magistrati, rappresentanti di organizzazioni internazionali e del mondo accademico, del settore privato e della società civile. Una diversità di attori che arricchisce il Forum.<p> <p><p> <p>La scelta del Brasile come Paese ospitante del più importante evento globale sulle risorse idriche non stupisce. Abbiamo già ospitato Rio 92 e Rio +20, in cui si è sottolineato lo stretto rapporto tra sostenibilità idrica e sviluppo. Più di recente, siamo stati tra i primi a ratificare l’Accordo di Parigi su una delle principali minacce al diritto all’acqua: il cambiamento climatico.<p> <p><p> <p>Questo tradizionale protagonismo estero è ancorato a misure concrete sul piano interno. Il Brasile è consapevole che acqua e servizi igienico-sanitari sono sinonimi di preservazione ambientale e noi abbiamo fatto della sicurezza idrica il pilastro delle nostre politiche per l’ambiente. Per preservare i corsi d’acqua, abbiamo implementato il programma «Piantatori di fiumi», con l’impiego di strumenti digitali nella difesa delle sorgenti e delle aree di preservazione permanente. <p> <p><p> <p>Abbiamo fatto grandi progressi anche nella protezione delle foreste, ampliando le aree di conservazione e invertendo la curva della deforestazione in Amazzonia, in precedenza in ascesa. E stiamo per creare due vaste aree di tutela della biodiversità marina. È così, proteggendo gli ecosistemi, che proteggeremo le nostre fonti d’acqua. Avere acqua è essenziale, ma non sufficiente. È necessario che essa raggiunga chi ne ha bisogno.<p> <p><p> <p>Proprio di questo tratta un antico progetto, la trasposizione del fiume São Francisco, che stiamo ultimando a beneficio di 12 milioni di abitanti del Nordest. Già concluso l’asse che porta acqua in Pernambuco e Paraíba, siamo ora nella fase finale del tratto che raggiungerà il Ceará. Nel contempo, non trascuriamo la sostenibilità: abbiamo lanciato il progetto «Novo Chico», teso alla rivitalizzazione del fiume São Francisco.<p> <p><p> <p>Quanto ai servizi igienico-sanitari, stiamo concludendo un progetto di legge teso a modernizzare il quadro normativo del settore e incoraggiare nuovi investimenti. A spingerci è la ricerca per l’universalizzazione di questo servizio di base.<p> <p>Questo è il Brasile che ospita il Forum Mondiale dell’Acqua: un Brasile in cerca di soluzioni comuni per problemi globali, che fa e continuerà a fare la propria parte per preservare la nostra risorsa naturale più preziosa.<p> <p><p> <p>*Presidente della Repubblica Federativa del Brasile <p> <p> <p> <p> <p> <p><p> <p> <p><p> <p>", "time": "2018-03-22T07:00:00+01:00", "type": "scienza"}
{"title": "Oggi è la Giornata Internazionale delle Foreste ", "url": "https://www.lastampa.it/2018/03/21/scienza/oggi-la-giornata-internazionale-delle-foreste-tGrAtNVSmr51TblVKtNsjL/pagina.html", "review": "", "content": "<p> <p>L’Assemblea Generale delle Nazioni Unite ha proclamato il 21 marzo come Giornata Internazionale delle Foreste (IDF) nel 2012. Per il 2018, il tema della Giornata è “Foreste e città sostenibili”. <p> <p><p> <p>Più persone vivono nelle città che in tutti gli altri momenti della storia e nel 2050 saranno 5 miliardi, equivalente al 70% della popolazione mondiale. Alberi, parchi e boschi urbani hanno la capacità di raffreddare l’aria, filtrare inquinanti nocivi e mitigare gli effetti del cambiamento climatico rendendo le città luoghi più verdi, salubri e gradevoli in cui vivere.<p> <p><p> <p>  <p> <p> <p> <p> <p><p> <p> <p><p> <p>", "time": "2018-03-21T06:00:00+01:00", "type": "scienza"}
{"title": "Antartide: studenti festeggiano la prima turbina eolica italiana ", "url": "https://www.lastampa.it/2018/01/26/scienza/antartide-studenti-festeggiano-la-prima-turbina-eolica-italiana-AUbacvxBr2Z9KnLG9v9QCO/pagina.html", "review": "", "content": "<p> <p>«Riuscire a creare e usare energia libera in una terra inaccessibile come l’Antartide significa portare speranza e trasmettere un esempio di collaborazione internazionale, affinché tutti i Paesi possano beneficiarne senza più dipendere dai combustibili fossili». Lo ha detto Francesco Pellegrino, ingegnere meccanico-energetico di Enea, a margine dell’incontro che si è tenuto nella mattinata del 23 gennaio a Explora - il Museo dei Bambini di Roma - dove, insieme all’Ong ambientalista Green Cross Italia, un gruppo di studenti ha festeggiato l’inaugurazione della prima turbina sperimentale per produrre energia eolica nella base italiana “Mario Zucchelli”, sul continente bianco.<p> <p><p> <p><p><p><p><p><p> <p><p> <p>Un viaggio che ha portato i bambini a vivere per un giorno le avventure dei ricercatori e a scoprire in diretta i lavori per la realizzazione delle nuove opere a 15mila km di distanza, 12 ore di fuso orario e uno sbalzo termico di 40°C: a partire dalla centrale eolica, che sfruttando i forti venti antartici sarà in grado di produrre circa 63mila kWh di energia l’anno e coprire il fabbisogno di elettricità della base italiana durante l’intero inverno antartico; fino all’impianto fotovoltaico che si estenderà per circa 400 metri quadrati sul tetto della stazione Zucchelli, per fornire una potenza massima di 60 kW dei 200 kW necessari per il funzionamento delle apparecchiature durante la Campagna estiva.<p> <p><p> <p><p><p><p><p><p> <p><p> <p>«Il messaggio che passa è altamente educativo e formativo - ha dichiarato una delle insegnanti presenti all’appuntamento -. Avete stimolato la curiosità di questi bambini, che ora potranno approfondire i temi trattati sui libri o in rete, che può rivelarsi una preziosa fonte di informazioni se usata bene. Ma soprattutto siete l’esempio di come, attraverso lo studio e la forza di volontà, si può arrivare dove si vuole e raggiungere traguardi importanti, con grandi soddisfazioni sia individuali che collettive, perché poi quello che scoprite ha un ritorno positivo per tutti noi».<p> <p><p> <p><p><p><p><p><p> <p><p> <p>Prossimo step per la scuola romana la partecipazione alla XXVI edizione del concorso nazionale “Immagini per la Terra”, promosso da Green Cross in collaborazione con il Ministero dell’Istruzione e con il supporto di Acqua Lete. L’iniziativa è un invito agli studenti di tutt’Italia a vestire i panni di ricercatori e giornalisti per trovare una soluzione alle sfide ambientali. In palio per le best practices sull’energia selezionate dalla giuria di Green Cross un montepremi complessivo di 8.000 euro, per realizzare interventi a tutela della scuola del territorio (www.immaginiperlaterra.it ).<p> <p><p> <p><p><p><p><p><p> <p> <p> <p> <p> <p><p> <p> <p><p> <p>", "time": "2018-01-26T10:57:03+01:00", "type": "scienza"}
{"title": "2017, l’anno più caldo mai registrato senza “El Nino” ", "url": "https://www.lastampa.it/2018/01/27/scienza/lanno-pi-caldo-mai-registrato-senza-el-nino-q5L4DePHWptF5MOsB7WRRJ/pagina.html", "review": "", "content": "<p> <p>L’Organizzazione Metereologica Mondiale e le maggiori istituzioni scientifiche hanno confermato che il 2017 è stato il secondo anno più caldo mai registrato (a pari merito con il 2015), e il più caldo senza il fenomeno de El Nino. Il 2016 l’anno più caldo (1,2°C sopra I livelli dell’era preindustriale). La temperatura media globale nel 2017 e nel 2015 è stata di 1,1°C sopra I livelli dell’era preindustriale.<p> <p><p> <p>Ormai siamo di fronte a colpi di cannone, non più campanelli d’allarme. I dati sulla temperatura globale, insieme a quelli sulla tendenza degli ultimi decenni, sui fenomeni estremi (uragani, siccità) e sulla fusione del ghiaccio Artico e molti altri, preoccupano l’opinione pubblica e gli attori economici, come dimostrano anche i dati resi noti al World Economic Forum.<p> <p><p> <p>E ancor di più preoccupano i climatologi. Secondo il WWF sarebbe folle e immorale non reagire con una immediata mobilitazione dei governi per imprimere una svolta straordinaria all’azione sul clima, con impegni e iniziative di riduzione delle emissioni che vadano ben oltre quelli già stabiliti.<p> <p><p> <p>È necessario fare il possibile, e anche molto di più, per limitare il riscaldamento globale a 1,5°C: ogni incremento ulteriore potrebbe comportare la distruzione di ecosistemi, perdite e sofferenza di persone e comunità, lo stravolgimento del pianeta come lo conosciamo.<p> <p><p> <p> <p> <p> <p> <p><p> <p> <p><p> <p>", "time": "2018-01-27T00:00:00+01:00", "type": "scienza"}
{"title": "L’agricoltura del futuro è libera da chimica e emissioni ", "url": "https://www.lastampa.it/2018/01/11/scienza/lagricoltura-del-futuro-libera-da-chimica-e-emissioni-FEAB7fWBAvQ5LXTxTkP0IJ/pagina.html", "review": "", "content": "<p> <p>L'agricoltura industriale di domani sarà tecnologica, a ridotto consumo di prodotti chimici, basse emissioni e concentrata sul benessere animale. Sembra solo una lista di buoni propositi e invece, dopo le esperienze pionieristiche che le piccole imprese biologiche in Italia portano avanti da decenni, oggi va in questa direzione anche la più grande azienda agricola nazionale. Bonifiche Ferraresi, nata alla fine del 1800 appunto per risanare i terreni paludosi intorno a Jolanda di Savoia, in Emilia, nel 2014 è stata rilevata da un gruppo di imprenditori italiani e si è data obiettivi precisi di sostenibilità. Con 6.500 ettari coltivati a cereali, piante officinali, frutta e ortaggi, e migliaia di bovini nelle stalle di ultima generazione, l'azienda punta infatti a diventare a emissioni zero entro il 2018 e a convertire gradualmente al biologico i suoi terreni, dislocati tra il ferrarese, Arezzo e Oristano . <p> <p>  <p> <p>Uno dei pilastri fondamentali della strategia di Bonifiche Ferraresi riguarda proprio l'energia, unendo rinnovabili, efficienza energetica e mobilità elettrica. In collaborazione con Enel, l’impresa sta facendo i primi passi per costruire a Jolanda di Savoia il primo Smart district agricolo europeo, con sistemi di accumulo integrati con impianti fotovoltaici di ultima generazione, per produrre l'energia in modo distribuito e immagazzinarla per quando serve. Gli spostamenti nel distretto avvengono con veicoli elettrici: auto e bici a zero emissioni, muniti delle rispettive infrastrutture di ricarica. Rinnovabili ed efficienza permetteranno di arrivare, nel medio periodo, all'autosufficienza energetica, mentre l'uso di sensori consente già di non sprecare l'acqua e usare le sostanze chimiche in maniera intelligente. Grazie all'agricoltura di precisione, spiega l'amministratore delegato dell'azienda Federico Vecchioni, “abbiamo ottenuto un abbattimento di oltre il 20 % all'anno della chimica di sintesi, con significativi benefici ambientali ed economici”. E proprio per ridurre la chimica, Bonifiche Ferraresi si è anche impegnata con Legambiente per una graduale transizione al biologico, già partita con la conversione di alcune centinaia di ettari. <p> <p>  <p> <p>Accanto all'agricoltura c'è l'allevamento di qualità. Le dieci stalle di Jolanda di Savoia, con una capienza totale di 9mila capi, sono state costruite mettendo al centro il benessere animale: ampi spazi, doppi abbeveratoi, ventilazione centralizzata, che si coniugano con la produzione in loco dei mangimi. Un'iniziativa che in Italia è praticamente un'eccezione, se pensiamo che secondo il Censis tra il 2010 e il 2017 hanno chiuso 4mila stalle bovine e le macellazioni sono passate da 2,8 a 2,5 milioni di capi. Anche se ci sono elementi che potrebbero favorire un'inversione di rotta, soprattutto in favore di un allevamento sostenibile: “Non è da trascurare la voglia di carne italiana: oggi il 40% dei consumatori è disposto a spendere fino al 5% in più per un prodotto Made in Italy e l'82% legge in etichetta le informazioni sull'origine della carne”, spiega il responsabile Economia e territorio del Censis Marco Baldi. Con benefici che, aggiunge il presidente di Coldiretti Roberto Moncalvo, sarebbero ad ampio raggio: “Mentre i casi di dissesto idrogeologico e di incendi si fanno purtroppo sempre più frequenti, l'allevamento sarebbe il modo migliore per presidiare le aree marginali, creare posti di lavoro e valorizzare queste zone. Oggi più di un milione di bovini da ingrasso che finiscono sulle nostre tavole non sono nati in Italia: questo numero da solo basta a dare l'idea degli spazi di sviluppo che una zootecnia di qualità ha oggi davanti”. <p> <p>  <p> <p>@veroulivieri   <p> <p> <p> <p> <p> <p><p> <p> <p><p> <p>", "time": "2018-01-11T00:01:00+01:00", "type": "scienza"}
{"title": "Biogasfattobene: per decarbonizzare serve una strategia a lungo termine ", "url": "https://www.lastampa.it/2018/02/21/scienza/biogasfattobene-per-decarbonizzare-serve-una-strategia-a-lungo-termine-P9EpLINJUF78sLwAPNL7aP/pagina.html", "review": "", "content": "<p> <p>Biogas sì, ma fatto bene. Questo vuol dire tra le altre cose, incrementare l’efficienza delle rotazioni agricole, usare impianti di piccole e medie dimensioni, migliorare e controllare l’uso del digestato in modo che possa essere usato come fertilizzante e favorire l’impiego dell’energia termica in eccesso a favore della comunità: è il modello del Biogasfattobene promosso dal CIB, il Consorzio Italiano Biogas.<p> <p><p> <p>Produrre biogas e biometano attraverso l’agricoltura è un’opportunità, economica oltre che ambientale, importante per l’Italia. Il nostro Paese è tra i maggiori produttori di biogas in Europa e nel mondo, grazie alla presenza di numerose aziende agricole che vantano una produzione di qualità, con tecniche avanzate. <p> <p><p> <p>Di questo primato e di come sfruttarlo al meglio si è parlato lo scorso 14 e 15 febbraio a Roma, al convegno Back To Earth sul biogas organizzato dal CIB. Il Biogasfattobene è stato riconosciuto a livello internazionale come un’eccellenza esportabile, come è emerso da uno studio condotto dal professor Bruce Dale della Michigan University. Per Dale il modello può essere concretamente esportato in altri Paesi, compresi gli Stati Uniti, perché riduce le emissioni, produce energia rinnovabile e valorizza le aziende agricole. Le potenzialità del biogas potrebbero superare del 20% quelle del gas di origine fossile. Sulla stessa lunghezza d’onda il professor Jorge Hilbert dell’INTA, Argentina, anche il Paese sudamericano potrebbe sostituire completamente le importazioni di gas naturale con biogas prodotto con il metodo Bfb. <p> <p><p> <p>I motivi di questo potenziale successo li spiega Piero Gattoni, Presidente del CIB: «Se “fatto bene”, il biogas produce energia rinnovabile e programmabile e diventa strumento per decarbonizzare le pratiche agricole rendendo concreto il traguardo di un’agricoltura carbon negative». <p> <p><p> <p>Programmabilità, prevedibilità e stoccabilità sono le qualità più apprezzate. Aspetti molto attraenti anche per gli investitori. Per Marco Pezzaglia del CIB, investire in Biogasfattobene: «Darebbe nuovo input allo sviluppo economico e creerebbe nuovi posti di lavoro. Inoltre si ridurrebbe il consumo di suolo». <p> <p><p> <p>Ma allora perché il biogas viene guardato con sospetto da numerosi ambientalisti? <p> <p>Di per sé un impianto per il biogas sarebbe ideale per smaltire liquami e altri rifiuti biologici, integrando il reddito con la produzione di energia pulita da usare o vendere. Se trattato come si deve, il digestato può essere utilizzato come ammendante per i terreni. <p> <p><p> <p>Il problema degli ultimi anni è stato il proliferare di aziende che, complice la crisi o le pressioni degli investitori, hanno iniziato a coltivare mais in maniera intensiva per farlo digerire dagli impianti a gas. I danni sono molteplici: dalla costruzione di grandi strutture con il conseguente consumo di suolo all’uso della monocultura intensiva di mais, deleterea per i terreni perché fa largo uso di concimi chimici e consuma moltissima acqua, oltre al fatto che si smette di produrre cibo per produrre energia. <p> <p><p> <p>Quello che salta agli occhi è dunque la mancanza di un quadro normativo che regolamenti la produzione. Ne è sicuro Francesco Ferrante del Kyoto Club: «È necessaria una strategia energetica nazionale. Tutta la parte che riguarda la bio energia è ad oggi limitatissima, gli obiettivi sono inferiori addirittura a quelli chiesti dal Parlamento Europeo. È necessario un decreto sul biometano, che il CIB aspetta da tempo». Stefano Bozzetto del CIB mette in luce il grande consenso sulla lotta ai cambiamenti climatici va di pari passo con il paradossale aumento delle emissioni: «Anche dopo l’accordo di Parigi nell’ambito della nuova strategia energetica nazionale il posto delle bioenergie è marginale. Il biogas è diverso da sole e vento e può essere immesso in rete, e c’è bisogno di una fonte rinnovabile e programmabile». <p> <p><p> <p>Al centro della produzione di biogas e della lotta ai cambiamenti climatici deve esserci l’agricoltura, come ribadisce Giuseppe Onufrio di Greenpeace: «Biogasfattobene dovrebbe essere “agricoltura fatta bene”. Nonostante le perplessità, Greenpeace si muove a seconda della comunità scientifica. D’altra parte il cambiamento climatico che ci sta travolgendo va gestito: il problema è far pesare le politiche agricole sulla politica europea». Per Edoardo Zanchini di Legambiente:«Inevitabilmente ci sono impianti gestiti male, ma non sono agricoltori. Il biometano non è uno specchietto per le allodole per salvare il gas». È unanime la richiesta di una strategia politica a lungo termine e di un quadro normativo chiaro e definitivo. Lo sottolinea Gattoni: «Le aziende ne hanno bisogno per poter investire e introdurre tecnologie più performanti e sostenibili. Il varo del decreto biometano, ancora in fase di valutazione da parte della Commissione UE, potrebbe velocizzare il processo di decarbonizzazione dell’economia nazionale». <p> <p><p> <p> <p> <p> <p> <p><p> <p> <p><p> <p>", "time": "2018-02-21T00:00:00+01:00", "type": "scienza"}
{"title": "Intesa Sanpaolo aderisce alla campagna M’Illumino di Meno 2018 ", "url": "https://www.lastampa.it/2018/02/21/scienza/intesa-sanpaolo-aderisce-alla-campagna-millumino-di-meno-VA2wYHkmXNqM21xpp4UF2J/pagina.html", "review": "", "content": "<p> <p> Intesa Sanpaolo aderisce a M’illumino di meno, la celebre campagna di sensibilizzazione sui consumi energetici e la mobilità sostenibile ideata dalla trasmissione Caterpillar di Rai Radio2, che si svolge venerdì 23 febbraio sul tema “La bellezza del camminare e dell’andare a piedi”, un invito al risparmio energetico e al movimento personale. <p> <p><p> <p>Intesa Sanpaolo, da sempre attenta ai temi ambientali, dal 2010 partecipa in modo attivo alla giornata e anche quest’anno promuove diverse iniziative che interessano il Gruppo a 360 gradi. Il Museo del Risparmio di Torino organizza il 22 febbraio alle 15.30 un evento di sensibilizzazione aperto al pubblico con consigli e raccomandazioni per ridurre il consumo di energia in casa e risparmiare sulle bollette (partecipazione gratuita, prenotazione obbligatoria scrivendo a info@museodelrisparmio.it).<p> <p><p> <p>Le circa 15 mila insegne delle Filiali italiane del Gruppo si spegneranno dalle 19 alle 23.30, così come le tre sedi museali delle Gallerie d’Italia a Milano, Napoli e Vicenza spegneranno l’illuminazione esterna dalle ore 18 alle 19.30 invitando tutti i visitatori ad aderire all’iniziativa. Anche i clienti saranno chiamati alla partecipazione attraverso i 7500 monitor degli sportelli ATM e sugli scontrini. <p> <p><p> <p>Tutti i 70 mila dipendenti di Intesa Sanpaolo saranno invitati a recarsi al lavoro a piedi contando i propri passi. Grazie all’Associazione Lavoratori Intesa Sanpaolo - ALI e alle partnership con TObike e BikeMI, i primi 200 partecipanti potranno beneficiare di vantaggi per il bike sharing a Torino e a Milano, in modo da incentivare anche per il futuro l’esperienza di mobilità sostenibile in linea con il più ampio programma di mobility management del Gruppo.<p> <p> <p> <p> <p> <p><p> <p> <p><p> <p>", "time": "2018-02-21T20:29:31+01:00", "type": "scienza"}
{"title": "Ilva, produrre senza inquinare è possibile ", "url": "https://www.lastampa.it/2018/02/22/scienza/ilva-produrre-senza-inquinare-possibile-5YP3waPu0fjEpK90t3TJmJ/pagina.html", "review": "", "content": "<p> <p>Per dare risposte convincenti alla crisi del settore siderurgico, non solo alla cittadinanza o al “popolo inquinato”, ma anche ai lavoratori che rischiano il posto di lavoro oltre che la salute, serve in primo luogo stabilire delle priorità, in poche parole decidere da dove è più urgente partire. Penso che la continuità e il rilancio della produzione siderurgica sia credibile solo dando priorità al pagamento del debito grande che si è accumulato verso la popolazione, un debito di avvelenamento di aria, acqua e terra, che ha causato gravi problemi alla salute pubblica.<p> <p><p> <p>Non c’è risposta credibile alla crisi e al declino industriale senza questa inversione di priorità. Al di là della parola sostenibilità, che spesso si spende, abusandone, in convegni e assemblee, non c’è dubbio che i problemi ambientali che le acciaierie, come qualsiasi produzione industriale determina, sono state finora sempre presi in considerazione a valle della crescita, cioè una volta che questa era stata realizzata, anzi sono stati quasi sempre considerati come un ostacolo allo sviluppo dell’azienda.<p> <p><p> <p>Quante volte ci siano sentiti dire che il diritto a produrre in modo pulito e non dannoso per le persone, in primo luogo quelle che lavorano nello stabilimento, era un ostacolo? La sola ipotesi di chiudere una fabbrica i cui cicli produttivi avvelenano l’ecosistema in cui è inserita, mettendo a rischio la salute pubblica è tuttora considerata una follia.<p> <p><p> <p>Questo approccio culturale alla questione va definitivamente superato, non solo perché è sbagliato, ma soprattutto perché provoca un conflitto fra lavoro e ambiente che finisce quasi sempre con la chiusura della fabbrica e lasciando il territorio avvelenato. Il futuro industriale del nostro paese, e segnatamente quello dell’industria siderurgica, sarà possibile solo con questo nuovo approccio culturale al problema, rovesciando cioè le priorità e assumendo la tutela dell’ambiente come chiave di un diverso sviluppo.<p> <p><p> <p>Assumere questo punto di vista non significa aderire a posizioni anti industria e all’idea che si lascia la produzione ai paesi emergenti, in poche parole alla Cina, mentre da noi ci si dedica all’economia smaterializzata. Al contrario chi si batte per una riconversione ecologica dell’economia e della società ha bisogno di fabbriche aperte e in salute se vuole usare per costruire la sostenibilità l’accumulo di culture e competenze che si concentrano in una fabbrica e in una determinata produzione. Ecco la sfida grande a cui siamo chiamati.<p> <p><p> <p>Garantire a questo paese, e più in generale all’Europa, un presidio siderurgico di qualità, non solo risponde al nodo che l’acciaio è prodotto strategico del futuro, ma anche alla reale possibilità di produrlo in modo pulito e soprattutto sanando i disastri provocati dai vecchi cicli produttivi. <p> <p><p> <p>La chiusura dell’Ilva di Taranto o delle acciaierie di Piombino o di Terni non è una buona notizia non solo per chi resta senza lavoro, ma anche per coloro che perseguono la riconversione ecologica dell’economia.<p> <p><p> <p>Come potrebbe affermarsi un futuro sostenibile se non si fosse in grado di indicare un credibile disegno di nuovo sviluppo e contemporaneamente una massa critica di interventi sufficienti ad avviarlo? Sarebbe abbastanza vacuo parlare di riconversione ecologica dell’economia se non si fosse in grado di dimostrare che essa è elemento costitutivo per produrre meglio, in modo più pulito e anche con meno fatica. La domanda è, quindi, può esistere una siderurgia pulita? Non solo la risposta è positiva, ma perseguire cicli produttivi non inquinanti per produrre acciaio, accompagnati da una forte innovazione di prodotto, è la sola garanzia per garantire continuità alla produzione siderurgica italiana ed europea. <p> <p><p> <p>È necessario che la priorità ambientale si traduca nella scelta di bonifica e messa in sicurezza del pregresso. A Taranto, come a Piombino, con le fabbriche aperte va messa in atto la bonifica e fatto vedere a una cittadinanza stanca e sempre più restia ad accettare l’inquinamento con il ricatto dell’occupazione che in un periodo di tempo ragionevole può tornare a respirare aria pulita, bere acqua e vivere in un territorio non avvelenato. Deve insomma finire questa ricerca di imprenditori a cui svendere le acciaierie, senza impegni di risanamento ambientale e accontentandosi solo della presentazione di un raffazzonato piano industriale. Così si trovano solo speculatori e inquinatori. Se come si dice produrre acciaio è non solo economicamente vantaggioso per il paese, ma addirittura strategico per il suo futuro industriale, è necessario pensare a un intervento pubblico, definendo le politiche industriali che si perseguono e le priorità con le quali si attuano. Per stare all’Ilva, prima va definita la bonifica e soprattutto che la si fa a fabbrica aperta, producendo. La stessa cosa riguarda Piombino.<p> <p><p> <p>Un secondo punto per il rilancio della siderurgia riguarda l’energia. È fondamentale sottoporre le acciaierie a una cura radicale di risparmio energetico. Nessuno dei poli siderurgici italiani ha in questi anni presentato piani con cui sottoporre le aziende a processi di efficienza e uso razionale dell’energia. Non è solo responsabilità degli imprenditori, ma più in generale della politica energetica che i vari governi hanno alimentato, che in tema di risparmio energetico non è andata oltre i certificati bianchi che del potenziale possibile risparmio di fonte primaria raccolgono solo una minima parte. Sulla partita energetica si gioca molta parte del futuro industriale del paese oltre che le possibilità di governare il cambiamento climatico in atto. Pur condividendo le perplessità sul merito dei ricorsi al Tar di Emiliano e del sindaco di Taranto contro il decreto del governo sugli impegni di bonifica dell’Ilva, io credo che non si possa liquidare la vicenda con il ricatto della chiusura dell’altoforno. Perché al di là delle possibilità reali di realizzare la decarbonizzazione dell’acciaieria attraverso l’uso del metano, la questione di una rapida uscita dal combustibile fossile più climalterante, oltre che inquinante è questione serissima da affrontare ora come progetto e riflessione strategica.<p> <p><p> <p>La terza e forse più importante questione riguarda il nodo della ricerca e dell’innovazione nell’industria siderurgica. C’è un evidente problema di innovazione di prodotto e dei cicli produttivi, che richiama nuovamente il problema dell’intervento pubblico, cioè dello stato della ricerca italiana che sicuramente non è all’altezza delle sfide che la globalizzazione e il cambio di clima impongono.<p> <p><p> <p>* ecologista, candidata per la lista Liberi e Uguali<p> <p> <p> <p> <p> <p><p> <p> <p><p> <p>", "time": "2018-02-22T00:00:00+01:00", "type": "scienza"}
{"title": "In viaggio l’Italia pulita, parte il Treno Verde di Legambiente ", "url": "https://www.lastampa.it/2018/02/22/scienza/in-viaggio-litalia-pulita-parte-il-treno-verde-di-legambiente-L9XSvU4y6iYoidOYg3L2mN/pagina.html", "review": "", "content": "<p> <p>In poco più di dieci anni la produzione da energie pulite ha registrato in Italia un incremento nella produzione del 99 per cento e superando il 32% del fabbisogno elettrico nazionale grazie al milione di impianti di tutte le taglie distribuiti su tutto il territorio nazionale. Impianti, presenti da circa tre anni, nel cento per cento dei comuni italiani, che hanno di fatto rivoluzionato il sistema energetico del nostro Paese.<p> <p> <p> <p>Proprio a questa “rivoluzione energetica” è dedicato il nuovo viaggio del Treno Verde, la campagna di Legambiente e del Gruppo Ferrovie dello Stato Italiane (di cui La Stampa Tuttogreen è media partner) e realizzata con la partecipazione del Ministero dell’Ambiente e Tutela del Territorio e del Mare, partito questa mattina da Roma Termini per il suo tour di dodici tappe da sud a nord della penisola. <p> <p> <p> <p><p><p><p><p><p> <p>Un percorso verso un futuro 100% rinnovabile, come recita lo slogan della campagna, per chiedere all’Europa obiettivi più stringenti e sfidanti nel Pacchetto Energia e Clima 2030, ancora in fase di discussione, e all’Italia di svolgere un ruolo da leader nel mettere in pratica quanto previsto dall’Accordo di Parigi per la lotta ai cambiamenti climatici. «Servono però regole che consentano di realizzare impianti nei territori, semplificando le procedure, favorendo lo scambio tra utenze vicine e togliendo il divieto all’autoproduzione», ha spiegato il direttore generale di Legambiente Stefano Ciafani nell’inaugurare l’iniziativa. Occorre, aggiunge il rappresentante dell’associazione, «trasformare le città italiane in un grande cantiere, dove gli edifici diventano più sicuri ed efficienti, anche con sistemi innovativi di riscaldamento e raffrescamento, in cui la mobilità diventa sempre più elettrica e ciclabile, con un efficiente servizio pubblico e moderni sistemi di car sharing», ma anche «eliminare tutti i sussidi alle fonti fossili, che oggi direttamente e indirettamente premiano chi estrae petrolio e gas, e che penalizzano in bolletta le fonti pulite e l’efficienza».<p> <p> <p> <p>Il viaggio del Treno Verde guarda insomma al 2030. Anche perché i cambiamenti climatici sono una grande emergenza e producono conseguenze sempre più devastanti in tutto il mondo e gli attuali impegni di riduzione delle emissioni non bastano. <p> <p> <p> <p><p><p><p><p><p> <p>La presentazione della campagna si è svolta questa ieri al binario 1 della stazione di Roma Termini, alla presenza, oltre che del direttore di Legambiente, di Gioia Ghezzi, presidente di Ferrovie dello Stato Italiane, e Barbara Degani, sottosegretario al Ministero dell’Ambiente. <p> <p> <p> <p>Di sviluppo della sostenibilità ambientale e l’avvio di azioni per arrivare ad azzerare le emissioni in atmosfera di CO2 ha parlato anche il presidente del Gruppo FS Italiane Gioia Ghezzi. «Realizzare modelli operativi pienamente sostenibili è per noi una priorità – ha affermato Ghezzi - che ci impegniamo a declinare in tutti i settori produttivi in cui operiamo. I nuovi convogli ad esempio, riciclabili al 95%, saranno i treni più green d’Europa perché consentiranno una diminuzione del 30% del consumo di energia». <p> <p> <p> <p><p><p><p><p><p> <p>Al centro delle sue 12 tappe (il programma completo è disponibile sul sito www.trenoverde.it) ci sarà la transizione verso un modello energetico più giusto e sostenibile con le tantissime esperienze virtuose che saliranno a bordo del Treno Verde. Un viaggio lungo i binari italiani, le cui le emissioni di CO2, saranno quest’anno compensate da Legambiente e Ferrovie dello Stato grazie ad AzzeroCO2, piantumando alberi in aree e parchi italiani. In ogni tappa Legambiente presenterà l’edizione regionale di Comuni Rinnovabili, il rapporto che da 12 anni fotografa lo sviluppo delle fonti rinnovabili nei territori italiani. <p> <p> <p> <p>Anche il monitoraggio scientifico - che come sempre accompagnerà il viaggio del convoglio ambientalista - presenta quest’anno diverse novità. Saranno portati infatti a bordo i risultati delle attività di monitoraggio della nuova campagna di Legambiente Civico 5.0 dedicata ai temi dell’efficientamento energetico in edilizia e della sharing economy condominiale. Un tema centrale che può declinarsi in concreti risparmi per le famiglie italiane, visto che oggi la spesa energetica è una delle voci più rilevanti del bilancio domestico. Una spesa che può essere notevolmente ridotta con interventi di efficienza energetica negli edifici e con impianti che possono rendere più confortevoli sia d’inverno che d’estate le case in cui viviamo. I risultati del monitoraggio scientifico serviranno proprio a dimostrare, con un’analisi a campione delle abitazioni, come e quanto sia possibile intervenire portando vantaggi immediati in termini ambientali, economici e di qualità di vita. Non solo ma oggi grazie all’Ecobonus e alla Cessione del Credito anche le famiglie con limitate possibilità di spesa possono realizzare questi interventi che, di fatto, ampliano le possibilità di rinnovare il patrimonio edilizio italiano con benefici in termini di vivibilità, salubrità dell’aria e risparmio economico. <p> <p> <p> <p><p><p><p><p><p> <p>SCHEDA MOSTRA DIDATTICA A BORDO DEL TRENO VERDE 2018 <p> <p>Cittadini e studenti come sempre, potranno salire a bordo del Treno Verde per visitare la mostra didattica e interattiva, allestita all’interno delle quattro carrozze, che permetterà di toccare con mano le sfide che abbiamo di fronte da qui al 2030, per segnare la fine dell’era delle fonti fossili e per dare una risposta efficace alla drammaticità dei mutamenti climatici. <p> <p> <p> <p><p><p><p><p><p> <p>Nella prima carrozza, si parlerà dei cambiamenti climatici e degli effetti dell’utilizzo delle fonti fossili e di come al contrario sia possibile la produzione integrata e distribuita da fonti pulite, dal sole al mare, dal vento all’energia del sottosuolo. <p> <p> <p> <p>Nella seconda carrozza sarà invece possibile toccare con mano l’importanza dell’efficienza energetica e il mondo della mobilità sostenibile ed elettrica. <p> <p> <p> <p>La terza carrozza “Ecopneus per il clima” sarà dedicata interamente al consorzio in prima linea nel recupero e riciclo dei pneumatici fuori uso: sarà approfondito il rapporto tra l’energia e il riciclo, mettendo così in luce lo strettissimo legame che esiste tra energia, materiali e nuove tecnologie.<p> <p><p> <p>Infine, nella quarta carrozza - dove come ogni anno saranno ospitate conferenze, dibattiti e laboratori - sarà possibile anche degustare squisiti prodotti e cibi realizzati a emissioni zero: qui, infatti, saranno accolte le aziende del “Cibo rinnovabile”, aziende che producono e trasformano prodotti alimentari 100% rinnovabili. Per i visitatori inoltre è previsto un test sul proprio stile di vita e una parete interattiva realizzata dal museo MACA di Torino per imparare a gestire le nostre risorse.<p> <p> <p> <p><p><p><p><p><p> <p>La mostra allestita a bordo treno sarà visitabile dal lunedì al sabato dalle 8,30 alle 14 per le scuole prenotate e dalle 16 alle 19 per tutti i visitatori. Di domenica il Treno Verde è, invece, aperto dalle 10 alle 13.<p> <p> <p> <p> <p> <p> <p> <p><p> <p> <p><p> <p>", "time": "2018-02-22T07:41:24+01:00", "type": "scienza"}
{"title": "Premiate a Montecitorio le idee delle scuole per tutelare l’ambiente ", "url": "https://www.lastampa.it/2018/02/23/scienza/premiate-a-montecitorio-le-idee-delle-scuole-per-tutelare-lambiente-v98rsoLQ9UocT0ZACXud8J/pagina.html", "review": "", "content": "<p> <p>Valorizzare e dare forma ai progetti ideati e realizzati dagli studenti e dagli insegnanti che hanno vinto la XXV edizione del concorso nazionale “Immagini per la Terra”. È stato questo l’obiettivo della cerimonia di premiazione che si è svolta durante la mattinata del 5 febbraio nella Sala della Regina di Palazzo Montecitorio. Centinaia gli studenti delle scuole di ogni ordine e grado, selezionati dalla Ong ambientalista Green Cross Italia tra gli oltre 30mila partecipanti all’iniziativa, chiamati a illustrare attraverso video e testimonianze le proprie esperienze sui temi dell’ecologia e della sostenibilità. A condurre la cerimonia, al fianco del presidente Elio Pacilio, la giornalista Rai Valentina Petrini. Presenti anche il divulgatore scientifico Valerio Rossi Albertini e l’attrice Miriam Candurro, nelle vesti di ambasciatori dei progetti di Green Cross dedicati al mondo della scuola e ai giovani.<p> <p><p> <p><p><p><p><p><p> <p><p> <p>I VINCITORI <p> <p>Nel corso della cerimonia sono stati proiettati i lavori dei ragazzi: i vincitori hanno ricevuto un premio in denaro di 1.000 euro per realizzare un progetto di tutela del territorio e una targa ricordo. Per la categoria scuole dell’infanzia sono state premiate la Scuola “Baita” di Ardea (Roma), per il plastico “La città che vorrei”, e quella di Pescosansonesco (Pescara), per un video sulla stagionalità. Tra le scuole primarie, la vittoria è andata alla Direzione didattica statale IV Circolo di Lecce per il brano “Ut redivivus vastum” e alla Scuola “Carlo Collodi” di Mogliano Veneto (Treviso) per i disegni creativi per depurare l’aria nelle nostre città. A trionfare tra le scuole secondarie di primo grado sono stati, invece, l’Istituto comprensivo “Maredolce” di Palermo e l’Istituto “Mazzini-De Cesare” di Spinazzola (Barletta-Andria-Trani), rispettivamente con il giornalino “Il fiume e la città” e il TG “Te le… diciamo”, vere e proprie inchieste con tanto di inviati speciali e conduttori in studio, che hanno documentato i comportamenti scorretti e i rischi per la salute. Tra le scuole secondarie di secondo grado sono strati premiati l’Istituto tecnico agrario “Vincenzo Luparia” di San Martino di Rosignano (Alessandria) per un sistema di compostaggio a ciclo chiuso e il Liceo artistico statale “Paolo Toschi” di Parma per il cortometraggio “Oggi”.<p> <p><p> <p><p><p><p><p><p> <p><p> <p>«È giunto il momento di scommettere sui giovani, sulle loro potenzialità, sulla loro capacità creatività, che può esprimersi soprattutto sui banchi di una scuola sempre più aperta e attenta al territorio», ha detto il presidente di Green Cross Italia Elio Pacilio nel corso della cerimonia, ringraziando la Ministra Fedeli per l’impegno profuso con il Ministero dell’Istruzione nella promozione dell’iniziativa e il presidente di Acqua Lete Nicola Arnone per il sostegno in questa particolare fase di crisi economica, che vede sempre più in bilico la giusta combinazione fra benessere privato e coesione sociale.<p> <p><p> <p><p><p><p><p><p> <p><p> <p>Pacilio ha poi parlato della nuova collaborazione con l’Enea, nell’ambito della campagna “Italia in Classe A”, per promuovere l’uso ottimale dell’energia tra gli studenti e diffondere il concetto stesso di efficienza e sostenibilità. Migliaia di studenti sono già al lavoro sull’edizione 2018 di “Immagini per la Terra” per elaborare, entro il 31 marzo 2018, progetti che diano un’interpretazione originale e suggeriscano soluzioni per contribuire al miglioramento dell’efficienza energetica e all’impiego delle fonti rinnovabili. Per tutte le informazioni relative al bando: www.immaginiperlaterra.it <p> <p><p> <p> <p> <p> <p> <p><p> <p> <p><p> <p>", "time": "2018-02-23T00:00:00+01:00", "type": "scienza"}
{"title": "Sempre più aziende in Italia gestiscono legno e carta in modo sostenibile ", "url": "https://www.lastampa.it/2018/02/23/scienza/sempre-pi-aziende-in-italia-gestiscono-legno-e-carta-in-modo-sostenibile-t04VlUR6So7UcnHqrs3VmO/pagina.html", "review": "", "content": "<p> <p>La Green Economy in Italia passa anche attraverso boschi e foreste. A dimostrarlo sono le 77 nuove aziende che nel 2017 hanno scelto di certificare la propria attenzione all’ambiente con lo standard PEFC (Programme for Endorsement of Forest Certification schemes ). <p> <p><p> <p>Si è quindi superato il traguardo delle 1.000 aziende certificate, per un totale di 1.005 concentrate soprattutto nel Nord Italia.  <p> <p> <p> <p>Il Triveneto è l’area con più aziende virtuose, con Veneto, Trentino Alto Adige e Friuli Venezia Giulia ai primi tre posti (rispettivamente con 236, 183 e 174 aziende certificate PEFC); la medaglia di “legno” va invece alla Lombardia, che conta 121 aziende di trasformazione con la tracciabilità fino al bosco d’origine. Le segherie, il commercio, edilizia e carpenteria, mobilio, editori e tipografie sono le categorie con maggiori aziende certificate (fanalino di coda, ma di grande rilevanza, i prodotti forestali non legnosi, come miele, funghi, sughero, oli essenziali). <p> <p><p> <p>“Siamo orgogliosi che sempre più aziende abbiano i requisiti per ottenere il marchio di certificazione di Catena di Custodia PEFC, che garantisce la sostenibilità di tutta la filiera della lavorazione dei prodotti di origine forestale, tra cui carta e legno”, spiega Antonio Brunori, segretario di PEFC Italia. <p> <p><p> <p>La certificazione di Catena di Custodia PEFC è una certificazione di tracciabilità, utilizzata per tutte le fasi della lavorazione di legno e carta, che attesta che la filiera della materia prima sia in grado di soddisfare i requisiti di sostenibilità e responsabilità stabiliti.<p> <p><p> <p>“La certificazione di ‘Catena di Custodia’ della propria azienda rappresenta non soltanto un impegno etico nei confronti dell’ambiente, ma anche uno strumento di marketing, di differenziazione rispetto ai concorrenti e di comunicazione positiva verso il consumatore”. <p> <p><p> <p>In Italia sono 745.559,04 gli ettari gestiti in maniera sostenibile attestati dalla certificazione PEFC. A livello geografico, l’area a maggior certificazione è quella gestita dal Südtiroler Bauernbund - Unione Agricoltori di Bolzano (con 300.899,70 ettari, il 40,3% del totale PEFC italiano), seguita dall’area gestita dal Consorzio dei Comuni Trentini – AR Trentino (con 258.566,72 ettari, il 34,6%) e da quella gestita dall’UNCEM in Friuli Venezia Giulia (con 81.913 ettari, il 10,9%). Seguono poi le superfici forestali certificate della Lombardia, Toscana, Piemonte, Emilia Romagna, Liguria, Basilica, Umbria e Veneto. <p> <p><p> <p> <p> <p> <p> <p><p> <p> <p><p> <p>", "time": "2018-02-23T00:00:00+01:00", "type": "scienza"}
{"title": "A piedi sulle coste dell’Oceano ", "url": "https://www.lastampa.it/2018/02/26/scienza/a-piedi-sulle-coste-delloceano-F00uPrgPVlNqea0F6FJhBO/pagina.html", "review": "", "content": "<p> <p>Ci sono luoghi in cui le cicogne fanno nidi a picco sul mare, dove i pescatori si calano con funi e gerle in spalla nei punti dell’Oceano più pescoso, camminando come funamboli sulle scogliere, in cui sulla linea dell’orizzonte si scorgono mulini a vento, spinti dalle brezze marine. E’ questo lo scenario favolistico che si incontra in Portogallo, percorrendo quella che viene chiamata “La Rota Vicentina”, un’antica via un tempo usata dalla popolazione per trasportare nell’entroterra tutte le merci che venivano dal mare. Un groviglio di sentieri di 230 chilometri nella regione costiera dell’Alentejo oggi finalmente di nuovo percorribile grazie alle associazioni locali portoghesi che hanno lavorato duramente al ripristino degli antichi percorsi, fino a renderli nuovamente fruibili. <p> <p><p> <p>Grazie al loro lavoro, la Rota che attraversa il Parco del sud-ovest alentejano oggi è facilmente percorribile dai camminatori in 15 tappe a piedi, piuttosto lunghe ma tutte pianeggianti da compiere con accompagnatori o autonomamente grazie alle indicazioni disponibili sul sito www.rotavicentina.com. <p> <p><p> <p>Il percorso ha inizio a Santiago do Cacem nell’Alentejo e arriva fino a Cabo de S. Vicente nell’Algarve, snodandosi lungo quella parte del Portogallo più autentico e rurale, in cui convivono la forza impetuosa dell’oceano e la luce accecante del sole. Qui accade spesso di avvistare i nidi di cicogna bianca, “eroici” nel resistere ai forti venti della costa, aggrappati ai picchi rocciosi più esposti. Lungo la via si attraversano campagne verdi, incise da canali di irrigazione, pascoli e piccoli villaggi sotto ai mulini a vento. Si può dormire in campeggio o in piccole pensioni e ostelli, gestiti dai tanti giovani che stanno ripopolando questi luoghi, aprendo strutture ricettive e restituendo nuova vitalità alla terra. Un fenomeno di ritorno alla campagna in netta controtendenza con l’ultimo ventennio del Paese lusitano.<p> <p><p> <p>  <p> <p> <p> <p> <p><p> <p> <p><p> <p>", "time": "2018-02-26T06:00:00+01:00", "type": "scienza"}
{"title": "Pesca industriale, l’Adriatico tra le aree più sfruttate al mondo ", "url": "https://www.lastampa.it/2018/02/27/scienza/pesca-industriale-ladriatico-tra-le-aree-pi-sfruttate-al-mondo-JguFF40QSKOddn4elIZBaN/pagina.html", "review": "", "content": "<p> <p>I veri predatori del mare? Sono loro, i grandi pescherecci. Scorrazzano sulle acque come i cowboys nelle praterie e prendendo tutto ciò che trovano. Basti pensare che l’area dove si concentra il maggiore sfruttamento del mare è pari a circa 4 volte la superficie agricola del Pianeta. <p> <p><p> <p>A lanciare l’allarme è uno studio pubblicato il 22 febbraio su Science e condotto da un team internazionale di ricerca: il Global Fishing Watch. Ne fanno parte il progetto Pristine Seas della National Geographic Society, l’Università della California di Santa Barbara, la Dalhousie University, SkyTruth, Google e la Stanford University.<p> <p><p> <p>Nonostante si parli molto di pesca, è la prima volta che viene portato a termine uno studio di questa portata. Basti pensare che i dati analizzati sono stati 22 miliardi e che la risoluzione alla quale il gruppo ha lavorato è di 100 volte superiore a quelle di lavori fatti in precedenza.<p> <p><p> <p><p><p><p><p><p> <p><p> <p>I dati snocciolati dall’articolo sono impressionanti: 460 milioni di chilometri percorsi all’anno dalle navi da pesca (600 volte un viaggio andata e ritorno sulla Luna), 37 milioni di ore di attività di pesca, oltre il 55% della superficie degli Oceani sfruttata, 20 miliardi di kilowattora all’anno consumati, 70.000 pescherecci analizzati (di cui Il 75% dei pescherecci misura oltre 36 metri) per un periodo di 4 anni (2012-2016). <p> <p><p> <p>Per quello che riguarda l’Italia e il Mediterraneo dallo studio emerge che questa è una delle regioni più sfruttate. “Tra gli aspetti più sorprendenti – afferma Francesco Ferretti, ricercatore presso la stazione marina Hopkins di Stanford e co-autore dello studio - è la posizione dell’Italia, che si piazza al quarto posto, tra le flotte pescherecce che hanno realizzato la più alta intensità di pesca nel 2016, calcolata sul numero di ore. Mentre Cina, Spagna, Taiwan, Giappone e Sud Corea, pescano estensivamente in tutti mari del pianeta (l’85% della pesca in alto mare è fatta da questi Paesi), la flotta italiana è essenzialmente concentrata in Mediterraneo. Sarebbe come racchiudere tutto lo sforzo globale Spagnolo intorno alle nostre coste. Non a caso l’Adriatico è uno dei bacini più sfruttati al mondo”.<p> <p><p> <p>Un dato che risulta evidente osservando la mappa del Mediterraneo elaborata dal progetto dove sono evidenziate le ore di pesca per chilometro quadrato e dove salta immediatamente all’occhio il livello di sfruttamento dell’Adriatico.<p> <p><p> <p><p><p><p><p><p> <p><p> <p>Lo studio, finanziato dalla dalla Fondazione Leonardo Di Caprio, da Bloomberg Philanthropies, dalla Fondazione Wyss, dalla Fondazione Waterloo, dalla Fondazione Adessium e dalla Fondazione Bertarelli, insieme a Google, Oceana e la National Science Foundation, ha utilizzato il rilevamento satellitare, inviato attraverso una tecnologia chiamata Sistema di Identificazione Automatico (AIS). <p> <p>Questo consente alle navi di trasmettere regolarmente la loro identità, posizione, velocità e angolo di virata per prevenire collisioni. I ricercatori hanno poi sviluppato algoritmi di intelligenza artificiale per elaborare i miliardi di segnali ricevuti.<p> <p><p> <p>“Per comprendere il potenziale di queste nuove tecnologie, abbiamo riunito un team di scienziati, ingegneri informatici, ecologi ed economisti”, ha detto il primo autore dello studio David Kroodsma, direttore della ricerca e dello sviluppo di Global Fishing Watch. “Era l’unico modo per elaborare una quantità così grande di dati e trasformarli in conoscenza sul dove e quando si pesca.”<p> <p><p> <p>Sebbene i ricercatori abbiano rintracciato solo una piccola parte dei quasi 3 milioni di pescherecci motorizzati presenti al mondo, sono però riusciti a raccogliere dati sul 75% delle navi lunghe più di 22 metri e oltre il 75% su quelle più lunghe di 33 metri. Le navi appartenenti a queste due categorie sono responsabili della maggior parte della pesca globale in alto mare.<p> <p><p> <p>“Questo studio evidenzia l’impatto della pesca industriale con un livello di dettaglio e trasparenza senza precedenti”, sostiene la co-autrice Barbara Block, professoressa di Scienze Marine a Stanford. “ Potrebbe essere d’aiuto per creare pratiche più sostenibili per assicurare un futuro per tonni, pesci spada e squali”.<p> <p><p> <p>A differenza dell’agricoltura, che ruota intorno ai cicli stagionali di crescita di piante e animali, l’impronta temporale della pesca è apparsa sorprendentemente costante nel tempo. Il Natale e i fine settimana hanno avuto il maggiore effetto sugli andamenti di pesca in gran parte del mondo, mentre il Capodanno Cinese e i divieti di pesca estivi imposti dalla Cina hanno avuto il maggiore impatto sui movimenti delle flotte Cinesi. Mentre alcune flotte mostravano movimenti stagionali, la settimana lavorativa, le ferie e le chiusure di pesca erano molto più influenti dei cicli naturali nel determinare l’impronta temporale della pesca su scala globale.<p> <p><p> <p>Per quanto riguarda le diverse aree geografiche lo studio indica zone ad alta intensità di pesca nell’Atlantico nord-orientale, nel nord-ovest del Pacifico e in alcune regioni al largo dell’America del Sud e dell’Africa occidentale, mette anche in evidenzia bassi livelli di pesca nell’Oceano meridionale e nelle zone del Pacifico nord-orientale, le quali possono considerarsi tra le aree oceaniche più incontaminate del pianeta. Alcune di queste regioni - come ad esempio il Caffè degli squali bianchi, un importante punto di aggregazione a metà strada tra le Hawaii e la California - sono stati proposti come potenziali siti ‘patrimonio mondiale dell’umanità.<p> <p><p> <p>La bella notizia è che queste incredibili mappature sono ora disponibili sulla piattaforma web del progetto (globalfishingwatch.org), a disposizione di tutti, soprattutto di chi gestisce le politiche della pesca. “Una piattaforma rivoluzionaria - conclude Francesco Ferretti - in grado di generare mappe locali e globali di pesca industriale con una risoluzione senza precedenti”.<p> <p> <p> <p> <p> <p><p> <p> <p><p> <p>", "time": "2018-02-27T00:00:00+01:00", "type": "scienza"}
{"title": "Anche la Terra canta “Non mi avete fatto niente” ", "url": "https://www.lastampa.it/2018/03/01/scienza/anche-la-terra-canta-non-mi-avete-fatto-niente-Jep1whML1sBGmsNYpaZdON/pagina.html", "review": "", "content": "<p> <p>“Non mi avete fatto niente. Questa è la mia vita che va avanti, oltre tutto oltre la gente…” E se lo dicesse anche il pianeta? La canzone vincitrice di Sanremo non parla di ambiente, ma può inviare messaggi inaspettati.<p> <p><p> <p>Ermal Meta, Fabrizio Moro e Andrea Febo scavano nella paura di un Occidente costretto a riabituarsi al terrorismo e di un’Europa protagonista ambigua di una sanguinosa rassegna planetaria. “Scambiamoci la pelle, in fondo siamo umani” …e se fosse “Scambiamoci la vita, in fondo siamo terrestri?” Nell’appello rivolto alla Terra come “corpo enorme ferito nei suoi organi dall’Asia all’Inghilterra” si intravede una spia che può riaccendere la musica pop Italiana anche per le cicatrici ambientali. Non si tratta di sfregi di seconda mano, ma di ostacoli alla sopravvivenza, cause di morte e di migrazioni strumentalizzate. Le guerre riconducono alle risorse naturali e la loro tutela cerca un linguaggio più vicino alle persone.<p> <p><p> <p>Esercizio consigliato: provare ad ascoltare “Non mi avete fatto niente”, al top di tutte le classifiche, come se fosse la Terra (di cui siamo parte) a cantarla. L’assolo acuto di Ermal, monito ancestrale che è insieme strazio e affermazione della vita, produrrà un’eco ancora più globale. E farà riemergere il nostro doppio ruolo: feriti e aggressori allo stesso tempo. Paradosso di ogni violenza. Insuccesso dell’evoluzione. C’è estraneità o qualche affinità tra innescare una bomba e riempire gli Oceani di microplastica che in miliardi di uomini e altri esseri mangiamo o emettere gas nocivi in atmosfera? <p> <p><p> <p>Cantautori, Houston, abbiamo un problema: il tempo. Se vogliamo gridare anche tutto questo, meglio farlo rapidamente. Non è solo un tema per Paul McCartney con “Love song to the Earth” o Sting con “A fine day”, e andando non troppo indietro con “Don’t panic” dei Coldplay o “Earth Song” di Michael Jackson e i tentativi rap. È il momento di elevare ancora di più il canto del Mediterraneo, uno dei principali hot spot del cambiamento climatico. Sapremo adattarci? Cantiamo come, mentre il Piano di Adattamento nazionale annaspa nelle conferenze con poche sedie e i politici non ne fanno menzione. E no ai funerali anticipati, sì alle iniezioni di realtà e motivazione.<p> <p><p> <p>Le canzoni di Ermal del resto sono già ricche di spunti (inconsapevoli?) e di energia infusa a impatto zero. “Nonostante le correnti e tutti questi CAMBIAMENTI c’è ancora aria nei polmoni, c’è zero voglia di arrendersi…”. I cambiamenti climatici ci investono e l’aria ci sta costando l’apparato respiratorio, ma possiamo ancora dare fiato alle parole e al giusto ritmo. La musica è CARBURANTE. “Alla mia macchina (… ecologica) voglio bene”. E se il trasporto pubblico e la bici non mi costano la vita li adoro. Vorremmo riascoltare “Tu sei come il mare…” in “Voodoo love” senza le isole di rifiuti fluttuanti di cui è impossibile non sapere. La poesia ci ricorda di salvare la bellezza della realtà.<p> <p>Fabrizio fa un’ammissione finale nella canzone di Sanremo: “Sono consapevole che tutto più non torna…”, dove “tutto” è una grande OPPORTUNITÀ, ma con scadenza sempre più ravvicinata. <p> <p><p> <p>Nel frattempo Giorgia e Marco Mengoni invocano “Neve insegnaci tu come cadere…” che vale il disco di platino. Elisa twitta per l’Amazzonia e c’è chi ha già cantato la Terra, da Laura Pausini a Renga e i Tazenda, alla stessa Giorgia, o i testimonial dell’Earth Day da Fiorella Mannoia a Ron, Tiziano Ferro, Pino Daniele, Nek, Irene Grandi, Arisa, Zero Assoluto, Noemi, Annalisa, Bungaro o Jovanotti e Ligabue con i progetti di riforestazione. Dario Faini suona l’Islanda e una natura “come la immaginava da bambino”. Einaudi ha portato il pianoforte in Artico e Sollima è in tour con un violoncello di ghiaccio. <p> <p><p> <p>A riportarci tra Mediterraneo e Oceano sarà l’Eurovision Song Contest di Lisbona a maggio, dove l’incanto #MetaMoro darà voce alla generazione di mezzo, che le collega tutte. Ermal però prima canterà nella capitale del Nord Italia, maglia nera per la qualità dell’aria. “Non abbiamo armi contro il cambiamento”? “Miliardi di persone che sperano in qualcosa”. <p> <p><p> <p>Twitter: @pietrafocaia <p> <p><p> <p> <p> <p> <p> <p><p> <p> <p><p> <p>", "time": "2018-03-01T00:00:00+01:00", "type": "scienza"}
{"title": "L’informazione ambientale e il Rapporto Eco-Media 2017 ", "url": "https://www.lastampa.it/2018/03/02/scienza/linformazione-ambientale-e-il-rapporto-ecomedia-NUC8cuckvm82Q6EzSyVATN/pagina.html", "review": "", "content": "<p> <p>Il Belpaese è sempre un po’ in ritardo, è la sua caratteristica: piccoli passi avanti mai sufficienti. E si potrebbe fare molto di più, anche nel breve termine. Tutti possono, e devono, partecipare al cambiamento.Per accompagnare l’Italia verso l’era della sostenibilità abbiamo bisogno di portare tra la gente, nelle scuole, nei luoghi di aggregazione una nuova cultura. L’impresa dei media “sta sul pezzo”? ….<p> <p>L’articolo 21 della nostra Costituzione sancisce “la pienezza dei diritti di ciascuno all’accesso all’informazione e all’espressione libera delle proprie opinioni e alla possibilità di diffonderle con ogni mezzo”. <p> <p><p> <p>L’informazione ha un ruolo decisivo: non è un mestiere semplice, ma un compito necessario. Comprendere cosa succede e dove siamo, avere una visione d’insieme più ampia e obiettiva possibile costituisce la prima e fondamentale tappa di un percorso culturale per affrontare le sfide che ci aspettano nella rigenerazione di una società che sia più giusta e sostenibile. Certamente compiti non facili, ancor di più oggi che ci troviamo di fronte a cambiamenti radicali e a stravolgimenti che necessiterebbero di una guida strategica più lungimirante e responsabile e, invece, continuiamo ad assistere (pressoché indifesi) all’espandersi e intrecciarsi di alcune questioni rilevanti assai critiche: climatica, economica, sociale e proprio quella dell’informazione. <p> <p><p> <p>La società in cui viviamo e che abbiamo delineato (e contribuito) a costruire, soprattutto negli ultimi decenni, si poggia prevalentemente su un modello energivoro e consumista che continua a produrre danni sempre più difficili da ricomporre. Tra le cause principali di tutto ciò, a mio avviso, è l’aver “dimenticato” il significato di Bene Comune, un valore sostituito da troppi interessi particolari che minacciano costantemente l’uguaglianza e la coesione sociale. Lo stesso bene comune rappresentato dalla cultura, dall’informazione, è saldamente concentrato nelle mani di chi detiene di volta in volta il potere politico ed economico, che così riesce a raccontare la sua realtà, anche rispetto alle tematiche ambientali. <p> <p><p> <p>L’informazione è uno dei passaggi fondamentali per la costruzione di un nuovo “eco-Rinascimento”, con un ruolo determinante sia nella promozione di un diverso e migliore sviluppo economico (per diffonderne i suoi valori), sia nel modificare gli atteggiamenti delle persone. <p> <p>La sua rilevanza è stata recentemente riconosciuta anche dall’Ipcc e dalle Nazioni Unite, come la piattaforma necessaria per la riconversione ecologica dell’intero sistema.<p> <p><p> <p>Certo è che, rispetto a 20 anni fa, l’informazione ambientale è senz’altro cresciuta nel nostro Paese, ma c’è bisogno di un giornalismo di settore più moderno, capace di cogliere l’elemento di attualità e soprattutto di connettersi con le questioni economiche: il green, purtroppo, tende ancora ad essere eccessivamente spettacolarizzato e non viene percepito nelle forti attinenze con il sistema produttivo; rileviamo molte denunce sui guasti causati dall’inquinamento e ancora poca attenzione alle eco-soluzioni tecnologicamente sempre più possibili e vantaggiose. Oggi i governi parlano di economia, crescita e tasse senza percepire e comprendere del tutto il profondo legame con le risorse che arrivano dalla natura e che dettano la stabilità del nostro ecosistema: è stato recentemente calcolato in 145mila miliardi di dollari il valore di beni e servizi naturali offerti dalla Terra, una cifra che supera il Pil mondiale!<p> <p><p> <p>È il mainstream che può fare la differenza, affinché l’ambiente entri più facilmente nelle case della gente, la quale attribuisce proprio alla tv un carattere di autorevolezza. <p> <p><p> <p>Ugualmente fondamentali sono carta stampata e radio. E sicuramente anche il web e i social network possono dare un forte contributo nella diffusione dell’ecologia, dandole potenza, profondità e scambio; ma c’è ancora un gran rumore di fondo, è un “ambiente” ancora confuso dove permane una criticità delle fonti (basti pensare a tutta la vicenda delle fake news).<p> <p><p> <p>E’ da questo scenario che nasce l’idea dell’Osservatorio Eco-Media, istituito nel giugno 2014, e dallo scorso gennaio rinominato OSA (Osservatorio sullo sviluppo sostenibile e l’ambiente nei media, proprio perché si è deciso di ampliare il monitoraggio d’azione), con l’obiettivo prioritario di stimolare coloro che “governano” il settore dei media, ossia i grandi editori, affinché le tematiche ambientali e di sostenibilità non siano solo relegate alle emergenze e ai disastri naturali, ma abbiano uno spazio più visibile e costante che possa alimentare un circolo emulativo virtuoso generale. Incentivando una filiera produttiva di settore a zero emissioni, amica dell’ambiente.<p> <p><p> <p>Nel IV° Rapporto Eco-Media sono state 24.673 le notizie presentate nei primi sei mesi del 2017 nelle edizioni Prime Time dei sette principali TG italiani; di queste, solamente l’11% dedicato all’ambiente in generale (complessivamente 2.760). Nella categoria “Ambiente in generale” rientrano tutte quelle notizie nel cui racconto l’ambiente ricopre un ruolo fondamentale, in tutte le sue possibili accezioni. Vengono, quindi, comprese anche quelle di cronaca sugli effetti di disastri naturali e quelle sugli eventi atmosferici. L’analisi dell’andamento dell’attenzione ai temi ambientali segnala un evidente picco a gennaio e febbraio a causa delle scosse di terremoto nel centro Italia e delle condizioni meteorologiche particolarmente rigide registrate, sempre in quel periodo, in tutta Italia.<p> <p><p> <p>Nel dettaglio, nell’agenda dei TG Prime Time, si parla per il 46% di “Cronaca di disastri naturali” (per il 33% si riferisce alle scosse di terremoto registrate nell’Italia centrale, e per il 52% ai grandi eventi atmosferici, in particolare la valanga che ha travolto l’Hotel Rivapiana di Rigopiano) e, a seguire, per il 26% di “Condizioni meteorologiche”. La categoria Natura&amp;Animali arriva all’8% (le principali tipologie di animali a cui si interessano i telegiornali sono: gli animali domestici, 18%, gli animali selvatici, 31%, gli animali marini per il 23%). I temi ambientali rappresentano solamente il 20% delle notizie. Si è parlato per il 32% di Clima (accordi sul clima e cambiamenti climatici), per il 24% di Tutela ambientale, per il 24%, a pari merito, di Rifiuti. A chiudere la classifica, l’Inquinamento con il 20%.<p> <p><p> <p>Nel complesso, quindi, si evidenzia una presenza ancora bassa e discontinua di questi temi nel sistema mediatico. Esiste un problema di priorità: la poca pressione e il non brillante attivismo da parte della stampa “più influente” sulle questioni d’interesse produce una disattenzione della politica, che tende a concentrarsi sulle sollecitazioni maggiormente avvertite dall’opinione pubblica; rischiando di dimenticare che la sostenibilità (dall’energia alla mobilità, dall’alimentazione ai rifiuti e all’urbanistica) è destinata a condizionare in maniera determinante l’economia del futuro: una economia circolare, più collaborativa, capace di conciliare l’interesse generale con quello particolare, e rimettere in movimento l’occupazione, soprattutto giovanile. <p> <p> <p> <p> <p> <p><p> <p> <p><p> <p>", "time": "2018-03-02T06:00:00+01:00", "type": "scienza"}
{"title": "Arrivano le pulizie di primavera per l’ambiente: parte la campagna Let’s Clean Up Europe ", "url": "https://www.lastampa.it/2018/03/05/scienza/arrivano-le-pulizie-di-primavera-per-lambiente-parte-la-campagna-lets-clean-up-europe-HvIGjVdfVs4TQPmjWGfTNL/pagina.html", "review": "", "content": "<p> <p>Qualche settimana e sarà tempo di pulizie di primavera. Non solo nelle nostre case, ma anche per l’ambiente: una buona occasione è Let’s Clean Up Europe, iniziativa promossa dall’Unione Europea contro il littering e l’abbandono dei rifiuti che avrà il suo culmine nel fine settimana dell’11-13 maggio, pochi giorni dopo quel 9 maggio che da Bruxelles è stato designato come “Giorno dell’Europa”. Tuttavia è possibile iscrivere tutte le azioni di pulizia straordinaria del territorio che si svolgeranno dal 1 marzo al 30 giugno. <p> <p><p> <p>La campagna Let’s Clean Up Europe si basa infatti su quella che in gergo viene definita una “call-to-action”: chiunque, dal 15 febbraio al 4 maggio, potrà proporre ed organizzare, sull’intero territorio nazionale, azioni di raccolta e pulizia straordinaria del territorio che coinvolgano direttamente i cittadini. E iscrivere un’azione è molto semplice: basta visitare il sito  e cliccare sul link per accedere alla scheda di registrazione, che è esclusivamente on-line. A Let’s Clean Up Europe possono aderire istituzioni ed enti locali, associazioni di volontariato, scuole, gruppi di cittadini, imprese e ogni altra tipologia di enti. Immancabile anche l’aspetto “social”, corollario ormai imprescindibile di ogni buona campagna di comunicazione: gli organizzatori delle azioni sono infatti invitati a condividere immagini o video delle loro azioni sui principali social network dell’iniziativa (Let’s Clean Up Europe è su Twitter e Facebook, hashtag #cleanupeurope). Per maggiori informazioni è possibile inviare una richiesta a serr@envi.info.<p> <p><p> <p>La campagna, giunta alla quarta edizione, vede il nostro paese in prima fila sia come organizzatore (AICA, l’Associazione Internazionale per la Comunicazione Ambientale con sede ad Alba coordina l’iniziativa a livello europeo) che per numero di azioni proposte, che l’anno scorso furono ben 410. In Italia Let’s Clean Up Europe è promossa dal comitato organizzatore che già promuove la Settimana Europea per la Riduzione dei Rifiuti, composto appunto da AICA, dal Ministero dell’Ambiente, CNI Unesco, Utilitalia, Città metropolitana di Roma Capitale, Città Metropolitana di Torino, ANCI e Legambiente. L’iniziativa è resa possibile grazie al sostegno del CONAI e dei consorzi Comieco, Ricrea, Coreve e Corepla. <p> <p><p> <p> <p> <p> <p> <p><p> <p> <p><p> <p>", "time": "2018-03-05T00:00:00+01:00", "type": "scienza"}
{"title": "Qatar, il Paese che non ti aspetti ", "url": "https://www.lastampa.it/2018/03/10/scienza/qatar-il-paese-che-non-ti-aspetti-vJweGqh5c3MRGY507bQ91N/pagina.html", "review": "", "content": "<p> <p>Fino a qualche anno fa in Italia non erano in molti a conoscere il Qatar. Poi, lo si è visto legare a sempre più argomenti: dalla diplomazia alla geopolitica, dalla cultura al turismo, fino allo sport, con il motomondiale che da una dozzina di anni si corre nel circuito di Losail; o la coppa del mondo di calcio, che nell’autunno 2022 si disputerà nell’emirato. E così questo piccolo Paese, vasto meno della metà della Lombardia e con neanche un quarto dei suoi abitanti, ha iniziato a farsi conoscere. <p> <p>Il Qatar è pieno di sorprese. La prima è la sua spiccata coscienza ecologica: ha sempre ratificato gli accordi internazionali sulla protezione di ambiente, biodiversità e ozonosfera. La seconda i molti luoghi e attrazioni di interesse culturale e naturalistico (visitare il sito dell’Ente del Turismo per credere: www.visitqatar.qa/it). Dai giri in barca fra le mangrovie nel nord al “sand bashing” sulle dune del deserto del sud, fino alle enormi spiagge. Se si ama lo sport, a Doha c’è un quartiere ad esso interamente dedicato, con stadi e strutture impressionanti in mezzo a cui si erge The Torch: la torcia, il grattacielo più alto della città in cui si trova l’innovativo hotel omonimo. All’ultimo piano c’è ThreeSixty, ristorante che gira interamente su se stesso mostrando dall’alto la città a 360 gradi. <p> <p><p> <p>Una volta scesi, si può partire dal Museo di Arte Islamica, 14 secoli di arte racchiusi in un capolavoro di architettura moderna progettato dal celebre architetto sino-americano I.M. Pei. Da lì si può passare a Katara Village, eccezionale progetto di inclusione sociale concepito per promuovere l’incontro tra culture diverse. In questo “villaggio culturale” dedicato soprattutto ai giovani si organizzano mostre, concerti, workshop, e si trovano molti locali e ristoranti. Così come a The Pearl, zona residenziale edificata sul modello mediterraneo. <p> <p><p> <p>La sera, nel centro della capitale, si deve visitare il Souq Waqif, labirinto di piccoli negozi in cui oltre a un’incredibile varietà di oggetti, spezie e profumi, si possono gustare i migliori cibi locali sia come street food che negli ottimi ristoranti. Un luogo magico, affascinante ed estremamente sicuro, lontano anni luce dal disordine che ci si aspetta e ancora più interessante nelle sue parti più nascoste. Come le stalle per pony e cavalli, o l’area riservata ai negozi di falchi, con tanto di clinica interamente dedicata a questo splendido animale. <p> <p><p> <p>  <p> <p> <p> <p> <p><p> <p> <p><p> <p>", "time": "2018-03-10T06:00:00+01:00", "type": "scienza"}
{"title": "Ecobonus condomìni, il piano Enea per informare e sensibilizzare i cittadini ", "url": "https://www.lastampa.it/2018/03/08/scienza/ecobonus-condomni-il-piano-enea-per-informare-e-sensibilizzare-i-cittadini-VCk5Zioe93wM7h5zQgDU9H/pagina.html", "review": "", "content": "<p> <p>Riqualificare ed efficientare energeticamente una casa, o addirittura un intero condominio, porta un’infinità di benefici. Non solo dal punto di vista ambientale ma anche economico, occupazionale, sociale e di sicurezza: meno consumi e C02, bollette più basse, più lavoro nella filiera edilizia, una casa più salubre e confortevole, una casa capace di reggere alle scosse di terremoto che colpiscono periodicamente il nostro Paese. Se fino a poco tempo fa era però una spesa che pochi potevano sostenere, ora invece ci sono incentivi ad hoc, con nuovi meccanismi di cedibilità del credito pensati anche per chi non ha sufficiente capienza fiscale e vive nei quartieri più degradati. Il problema è che spesso c’è poca informazione e trasparenza sulle opportunità e le agevolazioni a disposizione.<p> <p><p> <p>Per questo è scesa in campo Enea, che ha organizzato un convegno per fare il punto sullo stato dell’arte e sulle novità degli ecobonus per i condomìni (“Bonus condomìni 2018: novità e opportunità”) e ha lanciato una apposita campagna di comunicazione istituzionale: con lo spot “Fai il cappotto al tuo palazzo: taglia le bollette e aiuta l’ambiente” in onda dal 15 febbraio negli spazi RAI resi disponibili dalla Presidenza del Consiglio e con i messaggi sui social media che inviteranno a consultare il sito enea.it e il portale specializzato acs.enea.it con il quadro aggiornato delle agevolazioni previste. Enea ha pensato anche a mettere 50 cappotti di tutti i colori appesi sulla facciata della propria sede romana. Obiettivo ultimo: sensibilizzare tutti i cittadini. <p> <p><p>  <p><p> <p>DETRAZIONI E BENEFICI <p> <p>La manovra finanziaria prevede che per gli interventi di tipo condominiale le detrazioni siano del 70% e del 75%, con il limite di spesa di 40mila euro moltiplicato per il numero di unità immobiliari che compongono l’edificio. La detrazione sale all’80% per gli interventi realizzati nelle zone sismiche 1, 2 o 3, finalizzati anche a ridurre il rischio con il passaggio a una classe inferiore, e all’85% se si riducono 2 o più classi di rischio, con un tetto massimo di 136mila euro di spesa moltiplicato per le unità immobiliari che compongono l’edificio. Su questo tema Enea ha predisposto anche un’app gratuita che consente di misurare i consumi e la vulnerabilità energetico-strutturale degli edifici scolastici. <p> <p><p> <p>“L’aspetto importante è che se si fanno insieme riqualificazione e messa in sicurezza i costi si riducono di molto e, grazie ai risparmi ottenuti con l’efficienza energetica, si riesce a finanziare anche l’anti-sismica”, ha evidenziato il presidente dell’Enea, Federico Testa.<p> <p><p> <p>Secondo le stime dell’Enea questi ecobonus possono attivare già da quest’anno ingenti investimenti, con benefici per il rilancio della filiera edilizia e dell’occupazione e per ridurre i consumi fino al 60% del totale. Secondo le stime, infatti, in Italia i condomìni sono oltre 1 milione e il costo indicativo per efficientare un immobile di medie dimensioni (circa 20 appartamenti) si aggira intorno ai 300-350mila euro. <p> <p><p> <p>“Moltissimi cittadini italiani vivono in grandi condomìni costruiti negli anni ‘50, ‘60 e ‘70 nelle periferie senza nessuna attenzione agli aspetti energetici: su questi immobili non sono mai stati fatti interventi di efficientamento che invece potrebbero far risparmiare fino al 60% dei consumi”, ha sottolineato Testa. <p> <p>I nuovi meccanismi introdotti dalla manovra finanziaria consentono a tutti, anche a coloro che non hanno capienza fiscale sufficiente o che ritengono di non essere in grado di utilizzarle, di cedere le detrazioni a chi decide di farsi carico degli interventi. “Si capisce, quindi, la valenza energetica ambientale ed anche sociale di questo strumento di intervento su edifici e quartieri che sono spesso fra i più degradati del Paese”, commenta Testa. <p> <p><p> <p>ESEMPI CONCRETI <p> <p>Alcuni audit effettuati da Enea confermano la possibilità di risparmi elevati. Ad esempio, per un tipico condominio popolare romano costruito nel 1926 nel quartiere di San Lorenzo, l’attuale spesa di 9.790 euro/anno tra energia elettrica e gas metano, potrebbe ridursi a 2.200 euro/anno con un risparmio di ben 7.590 euro/anno, pari al 77%, grazie a interventi di efficientamento. E, dall’analisi economica, emerge che a fronte di una spesa di 150.900 di euro, l’ecoincentivo sarebbe di 102.630 euro con un ‘tempo di ritorno semplice’ di soli 6,4 anni e un considerevole risparmio annuo in bolletta.<p> <p><p> <p>L’Enea ha eseguito la diagnosi energetica anche di un condominio degli anni ’70 in provincia di Savona. La struttura è composta da 16 appartamenti per un totale di 1.150 mq netti. <p> <p><p> <p> La spesa ante-operam per il riscaldamento degli ambienti e la produzione di acqua calda sanitaria è pari a 28.710 euro/anno. Prevedendo la sostituzione della caldaia centralizzata a gasolio con una caldaia a condensazione a gas metano che provveda in maniera centralizzata sia al riscaldamento degli ambienti che alla produzione di acqua calda sanitaria, installando le valvole termostatiche sui radiatori e dotando l’impianto di un sistema di regolazione e controllo, si otterrebbero gli stessi servizi con un risparmio di energia circa il 25%. Prevedendo, oltre agli interventi sugli impianti, anche interventi sull’involucro edilizio (isolamento parete esterna, isolamento pavimento su cantina, isolamento sottotetto, isolamento cassonetti tapparelle, sostituzione serramenti con vetro singolo) il risparmio energetico conseguito risulterà pari al 67%, corrispondente ad un risparmio economico di 21.410 euro/anno. L’investimento necessario, stimato in 160.000 euro, si ripagherebbe in 7 anni e mezzo (non considerando gli incentivi ottenibili con l’Ecobonus 2018) e la bolletta energetica scenderebbe dai 28.710 euro/anno a circa 7.300 euro/anno.<p> <p><p> <p>LE INIZIATIVE IN CANTIERE <p> <p>Il gruppo Iren investirà almeno 50 milioni di euro nei prossimi anni in interventi per ridurre fino al 60% del fabbisogno energetico degli edifici e di risparmiare circa 2.000 tep, pari a 2,5 milioni di kWh. “Abbiamo realizzato circa 150 audit energetici gratuiti su condomìni di nostri clienti in provincia di Reggio Emilia e adesso siamo pronti ad avviare la fase commerciale e realizzativa. Riteniamo che l’adesione da parte dei nostri clienti possa essere molto elevata”, ha spiegato l’amministratore delegato di Iren, Massimiliano Bianco.<p> <p><p> <p> <p> <p> <p> <p><p> <p> <p><p> <p>", "time": "2018-03-08T00:00:00+01:00", "type": "scienza"}
{"title": "L’auto elettrica? In città si può. E conviene ", "url": "https://www.lastampa.it/2018/03/12/scienza/lauto-elettrica-in-citt-si-pu-e-conviene-sY6IOh92EIcugc2n5L5vSP/pagina.html", "review": "", "content": "<p> <p>Sì, bella l’auto elettrica. Ma ha poca autonomia, rischi di restare a secco, non si trovano le colonnine per la ricarica. E poi costa molto di più di una auto a benzina o diesel. Non è un caso che Italia, in tutto il 2017, di auto elettriche ne siano state vendute un po’ meno di duemila, lo 0,1% del totale. Ma come stanno veramente le cose? Una persona che abita in una grande città può cavarsela al volante di una vettura a emissioni zero, senza rimpiangere di disporre di un motore a scoppio? Per saperne di più abbiamo provato su strada per le vie di Roma una Smart Electric Drive.<p> <p><p> <p>Partiamo dal punto dell’autonomia. La casa produttrice assicura 160 chilometri con un «pieno» di elettricità, ma con una guida normale in realtà sono 120-130 d’estate e 110 d’inverno. Pochi? Pochi (per ora) se si deve andare in autostrada fuori città: assolutamente adeguati per girare almeno tre giorni di seguito per le vie della Capitale, andando al lavoro, tornando a casa e magari uscendo la sera. Ricaricare le batterie è semplice, ma se non si dispone di un garage con una presa per fare il pieno in sette ore di notte (o un parcheggio in ufficio dotato di spina), è un fatto che in molti quartieri di Roma di colonnine, dove la carica è molto più rapida, non ce ne sono affatto. E dove ce ne sono, capita non di rado di trovare lo slot occupato da maleducati a benzina o diesel parcheggiati illegalmente. <p> <p><p> <p>La Smart elettrica è praticissima in città. Tecnicamente è un vero gioiellino: arriva a 125 km/h senza problemi, accelera come un missile, si viaggia comodi e in un silenzio all’inizio quasi irreale. Con in più la soddisfazione di non inquinare l’aria. A Roma (ma anche in altre città) con l’auto elettrica si può entrare sempre nel centro storico e parcheggiare gratis nelle aree a pagamento.<p> <p><p> <p>È costosa? Non la regalano: a parità di allestimento costa circa 9000 euro in più della Smart «fossile» (da 23-24.000 euro chiavi in mano in su, o in leasing a 342 euro al mese). Sull’altro piatto della bilancia, a parte il parcheggio gratis, va messo il fatto di non dover pagare il bollo auto. Secondo, non si spenderà nulla di manutenzione per molti anni: un auto elettrica ha meno parti che si consumano o si rompono rispetto a una tradizionale. Terzo, i vostri freni dureranno molto di più, perché per rallentare e arrestarsi si userà soprattutto il freno motore, che come il KERS della F1 ricarica anche la batteria. Infine, non si spende quasi nulla per il «carburante»: per fare un pieno di elettricità si spendono solo 5-6 euro. Niente.<p> <p><p> <p>Conclusione: in città, l’auto elettrica è già pratica e conveniente. Se venisse mantenuta la promessa di installare più colonnine di ricarica nelle aree metropolitane e lungo le autostrade, è prevedibile che l’onda della mobilità elettrica non si fermerà. <p> <p><p> <p> <p> <p> <p> <p><p> <p> <p><p> <p>", "time": "2018-03-12T00:00:00+01:00", "type": "scienza"}
{"title": "Per frenare la deforestazione bisogna passare all’azione ", "url": "https://www.lastampa.it/2018/03/13/scienza/per-frenare-la-deforestazione-bisogna-passare-allazione-VI7JoCxpHD0xU0YSVbSVsI/pagina.html", "review": "", "content": "<p> <p>Immaginate un’area delle dimensioni del Belgio, coperta da foreste e alberi che forniscono cibo, carburante, medicine, riparo e reddito per gli abitanti locali, ed allo stesso tempo conservano il suolo e l’acqua per le fattorie e assorbono il carbonio dall’atmosfera.<p> <p><p> <p>Ora, immaginate quell’area spogliata interamente dei suoi alberi. Questa è la quantità di aree forestali perse ogni anno nel mondo. Il costo finale della deforestazione è incommensurabile, e i suoi effetti si estendono ben oltre la foresta stessa.<p> <p><p> <p>Una volta scomparse le foreste e gli alberi, la stessa sorte tocca all’integrità del suolo e dei sistemi idrici a loro sostegno - spesso in modo permanente. Il 75% di tutta l’acqua dolce per le aziende agricole, l’industria e le abitazioni proviene da foreste e da zone umide. Le foreste inoltre sequestrano più carbonio di qualsiasi altro ecosistema terrestre e quando vengono distrutte, il carbonio viene rilasciato nell’atmosfera, influenzando negativamente il clima globale.<p> <p><p> <p>Gli impatti negativi della deforestazione sulle persone e sull’ambiente sono quindi di vasta portata. L’aumento della perdita di foreste significa anche che, senza delle adeguate ed importanti correzioni nell’uso del suolo, il mondo probabilmente non riuscirà a raggiungere obiettivi globali fondamentali, come, in particolare, gli Obiettivi per lo Sviluppo Sostenibile. <p> <p><p> <p>La deforestazione minaccia allo stesso tempo gli Obiettivi a tutela delle foreste e quelli volti a sconfiggere la fame e la povertà, a tutelare la salute e a combattere i cambiamenti climatici – obiettivi questi che dipendono in notevole misura dai beni e servizi offerti dalle foreste. <p> <p><p> <p>Per comprendere appieno questa tematica, dobbiamo riferirci all’Obiettivo per lo Sviluppo Sostenibile numero 15 (SDG 15): “Vita sulla terra”, i progressi verso il quale verranno valutati dall’ High-level Political Forum on Sustainable Development (HLPF - Forum di Alto Livello sulle Politiche per lo Sviluppo Sostenibile N.d.T.) a luglio di quest’anno.<p> <p><p> <p>L’ SDG 15 richiede che, entro il 2020, venga promossa la gestione sostenibile di ogni tipo di foresta; si ponga fine alla deforestazione; vengano ripristinate le foreste degradate e vengano aumentate in modo sostenibile sia l’afforestazione che la re-forestazione. Tutti obiettivi molto ambiziosi.<p> <p><p> <p>L’SDG15 richiede inoltre che, attraverso la gestione sostenibile delle foreste, venga tutelata anche la biodiversità, venga ripristinato e promosso l’uso sostenibile degli ecosistemi terrestri e venga arrestando e invertito il degrado del suolo.<p> <p>Nessuno di questi obiettivi può essere raggiunto se le foreste non verranno messe al centro di politiche, strategie di sviluppo e azioni che vanno ben oltre il settore forestale.<p> <p><p> <p>Questo perché molti dei fattori che portano al disboscamento si ritrovano al di fuori del settore forestale stesso e sono radicati in questioni sociali ed economiche più ampie. Tra queste, ad esempio, le politiche per affrontare la povertà o volte a promuovere una destinazione d’uso delle terre che porti a maggiori o più rapidi guadagni, come l’energia, l’estrazione mineraria, i trasporti e l’agricoltura.<p> <p><p> <p>Inoltre, una popolazione mondiale in crescita, destinata a raggiungere 9,6 miliardi entro il 2050, rende di fondamentale importanza trovare metodi per sfamare le persone mantenendo ed espandendo le foreste per soddisfare altri bisogni umani. <p> <p><p> <p>Tutelare le foreste e la sicurezza alimentare - si può fare.   <p> <p><p> <p>Una ricerca pubblicata dalla FAO mostra come, nell’ultimo quarto di secolo, più di 20 paesi abbiano migliorato la sicurezza alimentare, mantenendo allo stesso tempo, o aumentando, la copertura forestale. <p> <p><p> <p>La produzione alimentare può espandersi attraverso l’intensificazione agricola e altre importanti misure politiche. Vietnam, Ghana e Tunisia sono solo alcuni esempi di paesi molto diversi tra loro che hanno raggiunto risultati importanti grazie al coordinamento delle politiche in diversi settori, incluso l’agricoltura, la silvicoltura, la pianificazione dell’uso del territorio e i diritti della proprietà fondiaria.<p> <p><p> <p>Condividere le competenze e aumentare la consapevolezza sono passi fondamentali di questo processo. I governi devono perciò lavorare a stretto contatto con le popolazioni indigene, i rappresentanti delle comunità, le associazioni del settore privato e le organizzazioni internazionali. Gli impegni di responsabilità aziendale da parte delle grandi aziende operanti nel settore agricolo sono altrettanto importanti. Un impegno ampio e inclusivo può portare a una rivalutazione del ruolo delle foreste nella produzione agricola. La tecnologia innovativa deve essere condivisa e applicata in misura maggiore, considerando strumenti finanziari internazionali e partenariati pubblici-privati, ed esaminando le questioni relative alla governance.<p> <p><p> <p>Non c’è tempo da perdere. Arrestare e invertire la deforestazione a livello mondiale rappresenta un’enorme sfida e richiederà sia volontà politica sia un’azione concertata in tutti i settori a tutti i livelli. Questo sforzo potrebbe influenzare le decisioni cruciali attese quest’anno, in cui le Nazioni Unite faranno il punto della situazione sul progresso degli Obiettivi per lo Sviluppo Sostenibile, che a loro volta influenzeranno le azioni di follow-up da parte di stati, imprese e partner della società civile a tutti i livelli. <p> <p><p> <p>Agendo collettivamente e prontamente, possiamo affrontare la sfida globale della deforestazione, raggiungere i nostri obiettivi e garantire che il mondo oggi e in futuro continui a godere di tutti i beni e servizi forniti dalle foreste.<p> <p><p> <p>* Direttrice del dipartimento Foreste, FAO <p> <p><p> <p> <p> <p> <p> <p><p> <p> <p><p> <p>", "time": "2018-03-13T00:00:00+01:00", "type": "scienza"}
{"title": "La MotoE è realtà, ed è molto italiana ", "url": "https://www.lastampa.it/2018/02/06/scienza/la-motoe-realt-ed-molto-italiana-OkAEmm4nWBcPJfZta8QQLL/pagina.html", "review": "", "content": "<p> <p>Ci siamo, il Motomondiale accoglie ufficialmente le moto elettriche. Dal 2019, alle già celebri MotoGP, Moto 2 e Moto 3 verrà infatti affiancata una nuova, importante categoria: la MotoE. Un passo avanti di portata storica, quello fatto oggi alle Officine Farneto di Roma durante l’evento di presentazione della FIM Enel MotoE World Cup. Che, oltre a dare inizio a una nuova era nelle due ruote, nelle corse e nella mobilità elettrica in generale, segna l’inizio di una stagione dall’impronta molto più italiana all’interno del Motomondiale: con Energica scelta da Dorna come costruttore unico ed Enel X sponsor tecnico della categoria, la leadership tricolore nel motorsport elettrico sembra ormai indiscussa.<p> <p><p> <p>Un evento di stile tipicamente “motociclistico”, cioè meno formale di quanto avvenga in altri contesti, condotto un po’ in italiano e un po’ in inglese dal noto giornalista sportivo Guido Meda e dalla presentatrice inglese Imogen Barclay. Primo intervento, quello di Vito Ippolito, presidente della Federazione Internazionale di Motociclismo (FIM), che ha manifestato la soddisfazione della Federazione nel fare un tale passo in avanti verso la sostenibilità, pur mantenendo la tradizione motoristica delle due ruote. <p> <p><p> <p>La parola è poi passata a Carmelo Ezpeleta, amministratore delegato di Dorna Sports – società spagnola che gestisce il Motomondiale, che ha spiegato i motivi per cui, dopo molti test e selezioni, la scelta sia ricaduta proprio su Energica: il costruttore emiliano di superbike a zero emissioni condivide con Dorna l’ambizione di puntare su prodotti di qualità. Secondo l’imprenditore spagnolo, l’intesa con Francesco Starace, amministratore delegato di Enel che ha preso la parola subito dopo di lui, è invece dovuta a un fattore in particolare: non si sta solo passando all’elettrico, ma si sta rivedendo il concetto di mobilità nel suo complesso.<p> <p><p> <p>In effetti, con la MotoE non si sta parlando solo di corse in moto. “La mobilità elettrica è già molto più presente di quanto la gente pensi”, ha affermato Starace: “Noi stiamo costruendo le infrastrutture per agevolarne la diffusione. Ma questo è difficile da comunicare, e pensiamo che il motorsport possa contribuire a questo obiettivo”.<p> <p><p><p><p><p><p> <p>A metà evento una sorpresa l’ha fatta a tutti l’ex pilota di MotoGP Loris Capirossi, entrato sul palco dell’evento con una Energica in assetto da gara. Ma “com’è per un pilota con la sua esperienza salire su un mezzo elettrico?”, gli ha chiesto Meda: “La sensazione di guida, dopo un’intera vita su moto tradizionali è molto diversa”, ha spiegato il tre volte campione del mondo: “Il feeling è però molto bello. Sali e non trovi né cambio né frizione, ma vi assicuro che nonostante il peso in pista è molto agile, e divertente da guidare”. E poi, aggiunge il pilota emiliano, “siamo sempre nel caos e nel rumore, qualche volta guidare in silenzio è proprio bello”.<p> <p><p> <p>Dopo “Capirex” è stato il turno di Livia Cevolini e Francesco Venturini, rispettivamente amministratori delegati di Energica Motor Company S.p.A.e di Enel X, neonato progetto della utility dedicato esclusivamente alla mobilità elettrica. Se si pensa ai mezzi elettrici e alle prestazioni necessarie in gara viene spontanea una domanda: “Ci saranno miglioramenti a livello di autonomia e di velocità di ricarica, in pista?”, ha chiesto Guido Meda. “Ci stiamo lavorando, perché queste gare sono un laboratorio di ricerca e sviluppo per i mezzi su strada e vogliamo arrivare a questi miglioramenti”, ha risposto Livia Cevolini.<p> <p><p> <p>La MotoE inizierà nel 2019, ma già durante la prossima stagione verranno fatti molti test su diversi tracciati del motomondiale. I team privati previsti sono 17, con due moto per team, purtroppo non si sa ancora con quali piloti. L’accordo tra i partner? Per il momento di tre anni. Sembra poco tempo, ma se si pensa agli sviluppi dell’emobility anche solo negli ultimi due si può presumere che, dal 2022, la Moto-e potrà diventare un vero e proprio campionato mondiale a sé stante.<p> <p><p> <p>Oggi, per chi ama sia le gare di moto che l’ambiente è una giornata importante, e il conto alla rovescia per l’ingresso delle supersportive elettriche made in Italy sulle più importanti piste del mondo dà già il sapore di vittoria. Una vittoria multipla: per l’ambiente, per l’innovazione, ma anche per rinnovabili, smart grid e tutto ciò che, come conferma il forte coinvolgimento di Enel in quasi tutti questi contesti, è collegato alle competizioni elettriche.<p> <p><p> <p>“Elettrificare la mobilità è importante per svariate ragioni: limitare l’impatto ambientale, ridurre la dipendenza dall’importazione di idrocarburi dall’estero, aumentare l’efficienza dei trasporti”, spiega Francesco Venturini a La Stampa Tuttogreen: “Essere stati scelti dalla Dorna come sponsor tecnico della Moto-e e lavorare al fianco di un’altra azienda italiana come Energica ha però un significato ulteriore in quanto dimostra che il nostro Paese ha la possibilità di svolgere un ruolo di primo piano, anche tecnologico, in questa importante fase di transizione. Noi ci siamo, abbiamo le capacità, abbiamo la tecnologia, abbiamo i capitali e ce la giocheremo fino in fondo”.<p> <p><p> <p>Insomma, come dice Loris Capirossi nel video di presentazione della nuova categoria, “il futuro è più vicino di quanto si pensi”. E ha i colori più italiani di quanto molti di noi si sarebbero mai aspettati.<p> <p><p> <p>@AndreaBertaglio <p> <p> <p> <p> <p> <p><p> <p> <p><p> <p>", "time": "2018-02-06T14:13:00+01:00", "type": "scienza"}
{"title": "Barilla e Cnr lanciano Agrosat, piattaforma per un’agricoltura sostenibile ", "url": "https://www.lastampa.it/2018/02/07/scienza/barilla-e-cnr-lanciano-agrosat-piattaforma-per-unagricoltura-sostenibile-QSE6T4KZR3yDFyeq2uScpL/pagina.html", "review": "", "content": "<p> <p>Continua l’impegno di Barilla per incentivare l’utilizzo di pratiche agricole sostenibili nelle proprie filiere, in linea con la mission “Buono per te, Buono per il Pianeta”. A partire dai contratti triennali di coltivazione del grano duro che, avviati lo scorso anno, stanno portando grandi benefici sia agli agricoltori – una remuneratività di circa il +20% rispetto al prezzo di mercato - sia a Barilla stessa che riceve un raccolto di qualità e sostenibile. Proseguendo su questa direzione il Gruppo di Parma ha voluto intraprendere un’altra sfida ed insieme all'Istituto di Biometeorologia del CNR di Firenze e di Foggia ha realizzato Agrosat  : un servizio completamente gratuito, in grado di supportare l’agricoltore nella gestione della concimazione attraverso tecniche di agricoltura di precisione. <p> <p> <p> <p>AGRICOLTURA DI PRECISIONE: PER CONIUGARE REDDITIVITA’ DEGLI AGRICOLTORI E SOSTENIBILITA’ <p> <p>Ma cos’è l’agricoltura di precisione? Si tratta di una tecnica che ha come obiettivo quello di aumentare la produzione e la qualità del raccolto, riducendo i costi per gli agricoltori e l’impatto ambientale. Tutto questo per coniugare redditività e sostenibilità. Ad oggi questa tecnica è ancora poco diffusa oggi in Italia: solo l'1% della superficie agricola coltivata vede l'impiego di tecnologie legate all'agricoltura di precisione. Mentre è molto ben radicata all’Estero. Basti pensare che in Francia, Germania, Regno Unito le aziende agricole che hanno già adottato le tecniche di agricoltura di precisione superano ampiamente il 20% e negli Stati uniti sono oltre 80%. Ad oggi il primo grande risultato della piattaforma Agrosat si è concretizzato nel sostegno ai produttori cerealicoli della Provincia di Foggia e di tutta l'Emilia-Romagna attraverso la fornitura di un quadro dettagliato della variabilità temporale di biomassa in campo e l’elaborazione di mappe di prescrizione per la fertilizzazione.<p> <p> <p> <p>BARILLA PARTNER DI ENEA PER MIGLIORARE LE TECNICHE DI COLTURA DEL GRANO DURO <p> <p>Ma non è tutto. Barilla infatti è divenuto partner industriale del progetto MED-GOLD  , coordinato da ENEA e finanziato dall’Unione Europea. Questo progetto si propone in quattro anni di sviluppare tre prototipi di servizi climatici, ciascuno dedicato a una delle tre principali colture mediterranee: l’olivo, la vite ed il grano duro, sempre più minacciati dall’invasione di specie dannose e dal rischio di eventi atmosferici estremi. <p> <p> <p> <p>Queste applicazioni avranno la capacità di trasformare informazioni e dati legati al clima - oggi abbondanti quasi come big data - in prodotti personalizzati a supporto delle decisioni e di una migliore gestione dell’agricoltura. Un valore aggiunto per le aziende e la società. L’elemento innovativo di MED-GOLD sta nell’implementazione stessa di questi sistemi, che avverrà insieme agli utenti finali. In particolare la sinergia tra Enea e Barilla prevede anche di approfondire l’analisi di come varierà la distribuzione della produzione mondiale di grano duro, sapendo che questa influenza non solo la qualità del cereale ma anche i prezzi di mercato.<p> <p> <p> <p>“BUONO PER IL PIANETA”: +30% DI GRANO DURO “SOSTENIBILE” ACQUISTATO DA BARILLA NEL 2016  <p> <p>Un grano duro di alta qualità e amico dell’ambiente. Dal Rapporto di sostenibilità Barilla “Buono per te Buono per il Pianeta” emerge come nel 2016 Barilla ha acquistato 190.000 tonnellate di grano duro sostenibile (+30%) coltivato secondo i metodi innovativi del “Decalogo per la Coltivazione Sostenibile del Grano Duro” e del sistema di supporto alle decisioni granoduro.net. La quota raccolta secondo questi sistemi avanzati è passata dal 18% del 2015 al 26% del 2016, e ha coinvolto circa 1.500 agricoltori Italiani (+13% rispetto al 2015). Con l’applicazione combinata di questi due strumenti è stato possibile ottenere una riduzione delle emissioni di gas serra e dei costi di produzione fino al 30% e un aumento delle rese di produzione fino al 20% garantendo quindi un maggior reddito per gli agricoltori. Il “Decalogo per la Coltivazione Sostenibile del Grano Duro Barilla” è composto di 10 tra regole e consigli fondamentali per ottimizzare le colture: rotazioni colturali lunghe, sementi certificate di qualità, utilizzo minimo e razionale di fertilizzanti e fitofarmaci in base alle reali necessità della pianta, estendere la sostenibilità al sistema aziendale e non solo alla singola coltura. Mentre “Granoduro.net” è un software innovativo che analizza numerosi parametri oggettivi - l’andamento meteorologico, la fertilità del suolo, lo stato fenologico della pianta, etc. - per aiutare gli agricoltori ad ottimizzare tecniche di coltivazione, costi, rese e qualità del prodotto. <p> <p><p> <p> <p> <p> <p> <p><p> <p> <p><p> <p>", "time": "2018-02-07T00:00:00+01:00", "type": "scienza"}
{"title": "Nel 2018 spese militari italiane in aumento ", "url": "https://www.lastampa.it/2018/02/09/scienza/nel-spese-militari-italiane-in-aumento-8CVAvvJj0dWrkziClYMoCJ/pagina.html", "review": "", "content": "<p> <p>Il Rapporto MIL€X 2018 — presentato alla presenza di Daniel Högsta, coordinatore della campagna ICAN (International Campaign to Abolish Nuclear Weapons) insignita del Premio Nobel per la Pace 2017 — mostra un’ulteriore incremento della spesa militare italiana: 25 miliardi di euro nel 2018 (1,4% del PIL), un aumento del 4% rispetto al 2017 che rafforza la tendenza di crescita avviata dal governo Renzi (+8,6 % rispetto al 2015) e che riprende la dinamica incrementale delle ultime tre legislature (+25,8% dal 2006) precedente la crisi del 2008. <p> <p><p> <p>Cresce nel 2018 il bilancio del Ministero della Difesa (21 miliardi, +3,4% in un anno, +8,2% dal 2015) e i contributi del Ministero dello Sviluppo Economico all’acquisto di nuovi armamenti (3,5 miliardi di cui 427 milioni di costo mutui, +5% in un anno, +30% nell’ultima legislatura, +115% nelle ultime tre legislature) per i quali nel 2018 verranno spesi 5,7 miliardi (+7% nell’ultimo anno e +88% nelle ultime tre legislature). Tra i programmi di riarmo nazionale in corso (tutti elencati nel Rapporto MIL€X) i più ingenti sono le nuove navi da guerra della Marina (tra cui la nuova portaerei Thaon di Revel), i nuovi carri armati ed elicotteri da attacco dell’Esercito, e i nuovi aerei da guerra Typhoon e F-35. <p> <p><p>  <p><p> <p>Agli F-35 il Rapporto MIL€X dedica un approfondimento che analizza costi effettivi (50 miliardi con i costi operativi), reali ricadute industriali ed occupazionali, difetti strutturali (che rischiano di mettere fuori servizio gli F-35 finora acquistati dall’Italia per 150 milioni l’uno) e funzione strategica di questo sistema d’arma prettamente offensivo e intrinsecamente contrario all’articolo 11 della Costituzione Italiana e al Trattato di non Proliferazione Nucleare. <p> <p><p> <p>Un altro approfondimento del Rapporto riguarda proprio i costi della “servitù nucleare” legata alle spese di stoccaggio e sorveglianza delle testate atomiche tattiche americane B-61 nelle basi italiane (23 milioni solo per l’aggiornamento delle apparecchiature di sorveglianza esterna e dei caveau contenti le venti B-61 all’interno degli undici hangar nucleari della base bresciana) e alle spese di stazionamento del personale militare USA addetto e di mantenimento in prontezza di aerei e piloti italiani dedicati al “nuclear strike” (lo stesso acquisto del bombardiere nucleare F-35 da parte italiana, secondo il Pentagono, rappresenta “un fondamentale contributo al missione nucleare” americana). <p> <p><p> <p>Il commento di Daniel Högsta: “Questi dati dimostrano come la presenza di armi nucleari abbia impatto negativo per i paesi che le ospitano non solo dal punto di vista politico, ma anche della spesa pubblica. L’opinione pubblica dovrebbe rendersene conto! Sono invece già positivi gli impatti del Trattato sulla proibizione delle armi nucleari votato all’ONU a luglio 2017: diversi enti finanziari internazionali hanno iniziato a disinvestire dalla produzione di armi nucleari. Anche gli Stati dovrebbero fare lo stesso”.<p> <p><p> <p>Tra gli ulteriori focus del Rapporto MIL€X 2018: le spese italiane di supporto alle 59 basi USA in Italia (520 milioni l’anno) e di contribuzione ai bilanci NATO (192 milioni l’anno), i costi nascosti (Mission Need Urgent Requirements) delle “infinite” missioni militari all’estero (con approfondimenti sui costi di 16 anni di presenza in Afghanistan e 14 anni in Iraq), il costo della base militare italiana a Gibuti intitolata all’eroe di guerra fascista Comandante Diavolo (43 milioni l’anno), il “tesoretto” armato da 13 miliardi nascosto nel Fondo Investimenti voluto dal Governo Renzi (destinato anche ai nuovi droni armati della Piaggio), lo “scivolo d’oro” dimenticato per gli alti ufficiali (condannato dalla Corte dei Conti) e l’onerosa situazione dei 200 cappellani militari ancora a carico dello Stato (15 milioni l’anno tra stipendi e pensioni). <p> <p><p> <p> <p> <p> <p> <p><p> <p> <p><p> <p>", "time": "2018-02-09T00:00:00+01:00", "type": "scienza"}
{"title": "Il business delle scimmie ", "url": "https://www.lastampa.it/2018/02/07/scienza/il-business-delle-scimmie-6H6Eva73QxUX65NaUSwn1L/pagina.html", "review": "", "content": "<p> <p>Le rivelazioni sulle ricerche di VW, Daimler e BMW, compiute costringendo sia scimmie che persone sane a respirare i fumi tossici del diesel, in un tentativo perverso di dimostrare che le loro automobili fossero pulite, suscitano disgusto. Questi metodi presentano delle scioccanti somiglianze con la tattica dell’industria del tabacco, che ha finanziato ricerche volte a negare i danni delle sigarette con l’esplicito obiettivo di confutare le prove dell’Organizzazione mondiale della sanità. Svelano un offuscamento degli standard morali delle case automobilistiche tedesche in netto contrasto con i brillanti marchi che queste aziende curano spendendo enormi somme di denaro.<p> <p><p> <p>Le informazioni divulgate ben illustrano i tentativi dell’industria automobilistica di negare i problemi per la salute e l’ambiente ricorrendo a istituti di ricerca solo apparentemente indipendenti, come l’ormai defunto European Research Group on Environment and Health in the Transport Sector, noto in Germania come EUGT. L’EUGT, interamente finanziato dai produttori tedeschi di automobili e dal fornitore di componentistica automobilistica tedesco Bosch, è il responsabile dell’attuazione degli esperimenti respiratori. Queste pratiche, iniziate negli Stati Uniti, sono state ampiamente utilizzate dai negazionisti dei cambiamenti climatici, ma ora risultano sempre più diffuse in Europa. Ad esempio, ForFreeChoice  ha recentemente avviato una campagna contro i divieti di utilizzo dell’olio di palma ed è apparso nei dibattiti sulle norme in materia di emissioni di CO2 delle automobili, battendosi contro le restrizioni e contrastando le associazioni dei consumatori.<p> <p><p> <p>L’abuso della “ricerca” da parte dell’industria automobilistica per rifornire di munizioni il suo esercito di lobbisti è endemico. Uno studio ha proposto di spendere 520 miliardi di euro per riasfaltare le strade europee per ridurre le emissioni invece di migliorare le automobili. In un report finanziato dall’industria si dichiarava che il miglioramento dell’efficienza dei furgoni ne avrebbe aumentato il costo fino a 8.800 euro; nel frattempo uno studio indipendente della Commissione quantificava l’aumento a 620 euro. Inoltre, l’industria aveva affermato  che “non è possibile raggiungere l’obiettivo di 130 grammi di CO2/km per i veicoli, come proposto dalla Commissione”; obiettivo poi raggiunto con diversi anni di anticipo, senza incidere sul prezzo delle automobili.<p> <p><p> <p>L’industria ha legioni di ricercatori e consulenti pronti a ingannare e disinformare l’opinione pubblica e i politici. Le ONG invece hanno difficoltà a trovare consulenti qualificati disposti a lavorare con loro, per la paura di inimicarsi l’industria ed essere tagliati fuori. Nel frattempo i legislatori sono chiamati a regolamentare un’industria da miliardi di euro disponendo di bilanci esigui e, quindi, costretti a fare affidamento su dati e studi commissionati dall’industria, che costituiscono la base di valutazioni d’impatto pessimistiche.<p> <p><p> <p>La risposta delle aziende dimostra che lo scandalo Dieselgate non ha insegnato molto. Nel 2015, la risposta iniziale è stata dichiarare che “un manipolo di ingegneri disonesti” alla VW era responsabile delle frodi sulle emissioni. Ma è rapidamente emerso che la tattica di abbassare i controlli delle emissioni era diffusa in tutto il settore e conosciuta a livello dei consigli direttivi. Passando al 2018, ogni azienda ha sospeso un senior manager che, senza dubbio, farà da capro espiatorio nel disperato tentativo di salvare la credibilità residua. Non c’è dubbio: i cacciatori di streghe troveranno altri “cospiratori”, da sacrificare per proteggere coloro che hanno creato la cultura tossica dell’industria automobilistica tedesca dove i fini giustificano i mezzi.<p> <p><p> <p>L’imbroglio sui controlli delle emissioni di NOx esposto dal Dieselgate non è l’unico ed è stato provato anche per i test di laboratorio per la CO2 e i consumi di carburante . Senza dubbio gli ingegneri sono già impegnati nell’identificare i punti deboli del nuovo test WLTP per distorcerne i risultati. L’introduzione del WLTP e dei nuovi test in condizioni reali di guida per gli inquinanti atmosferici costituiscono un passo avanti - così come il rafforzamento del sistema di omologazione dei veicoli, inclusa una supervisione più accurata da parte della Commissione europea. Ma, alla fine, il sistema non funzionerà a meno che non vi sia un’applicazione rigorosa e delle sanzioni severe per i truffatori, tale da indurre un cambiamento culturale dell’intero settore. <p> <p><p> <p>Questo spiega perché i clienti americani di VW sono stati risarciti, mentre qui in Europa circolano sulle strade 35 milioni di diesel fortemente inquinanti . Anche i test di sicurezza sui sistemi di monitoraggio della pressione dei pneumatici sono stati manipolati per consentire ai sistemi più economici di soddisfare gli standard. L’industria deve smettere di sfruttare le scappatoie e cominciare ad applicare correttamente i regolamenti, sapendo che le irregolarità nelle procedure saranno individuate, denunciate e sanzionate. Le imprese dovrebbero competere con la qualità dei loro ingegneri, non degli avvocati. Oggi più che mai abbiamo bisogno di un’Europa più forte, con Parlamentari e Commissari decisi e disposti a tenere sotto controllo un’industria che sta intaccando la reputazione sia della Germania che dell’Europa. <p> <p><p> <p>Il business delle scimmie è solo l’episodio più recente di una serie spaventosa di scandali che vede coinvolta l’industria automobilistica tedesca. Il Dieselgate continua, con decine di milioni di diesel sporchi tuttora circolanti sulle strade europee; tuttavia, ad oggi, non si intravede nessuna azione concertata da parte dell’UE per riparare queste automobili. Recentemente i costruttori di camion sono stati multati per quasi 3 miliardi di euro per un cartello che fissava il prezzo dei controlli delle emissioni. Le case automobilistiche tedesche sono attualmente oggetto di indagini per il cartello degli anni ’90, volto a coordinare le attività relative ai costi dei veicoli, ai fornitori e alla tecnologia, compresi i controlli delle emissioni del diesel. Lo schema rivela un’industria che si pone al di sopra della legge. Un atteggiamento dovuto a un rapporto malsano con la politica tedesca dove gli uomini fanno avanti e indietro tra i consigli di amministrazione e il Bundestag  e i Länder (gli Stati) sono coproprietari.<p> <p><p> <p>La metà delle azioni BMW rimane nelle mani della famiglia Quandt; il 20% di VW è di proprietà dello Stato della Bassa Sassonia; Bosch è in gran parte proprietà di una fondazione benefica. I consigli di amministrazione di ognuna di queste società sembrano incapaci di gestire i capibranco alla guida di questi trasgressori recidivi. La loro rincorsa alle vendite, ai profitti ed al prestigio appaiono insostenibili e totalmente privi di etica commerciale. Un cambiamento culturale è essenziale in queste aziende disoneste se si vuole garantire loro un futuro nel lungo periodo; prendere a capro espiatorio una manciata di manager è solo un’operazione di facciata. È necessario un cambiamento profondo del personale esecutivo e nel consiglio di amministrazione, più donne, più giovani, e un nuovo management esterno all’industria automobilistica, per ricostruire la reputazione delle case automobilistiche tedesche, oggi rovinata.<p> <p><p> <p>* direttore veicoli puliti del gruppo per il trasporto sostenibile, Transport &amp; Environment (T&amp;E) <p> <p> <p> <p> <p> <p><p> <p> <p><p> <p>", "time": "2018-02-07T06:00:00+01:00", "type": "scienza"}
{"title": "Un violoncello di ghiaccio per riflettere sulla crisi idrica e sul futuro ", "url": "https://www.lastampa.it/2018/02/10/scienza/un-violoncello-di-ghiaccio-per-riflettere-sulla-crisi-idrica-e-sul-futuro-GnXbSQBbnQVhB3zmYk6ptM/pagina.html", "review": "", "content": "<p> <p>A partire dal prossimo 29 gennaio Giovanni Sollima, violoncellista di fama internazionale, delizierà le platee d’Italia suonando il violoncello. Niente di nuovo verrebbe da dire, visto il nome, se non fosse che questa volta si tratta di un violoncello speciale, un violoncello di ghiaccio.<p> <p><p> <p>Il progetto stavolta è di quelli ambiziosi: accanto al tour musicale è infatti prevista la creazione di un docu - film ideato e diretto da Corrado Bungaro, il violinista che, in qualità di direttore artistico coordina questo gruppo di talenti, pronti a partire per la penisola per far riflettere sul tema dell’acqua e della sua importanza a livello planetario per l’ambiente e per l’umanità. <p> <p><p> <p>Tra i talenti in questione c’è anche Tim Linhart, scultore, pittore e liutaio americano, originario del Kansas. Dopo anni di sperimentazioni, Linhart ha iniziato a costruire strumenti musicali fatti di ghiaccio, unici per sonorità e fascino. Violini, viole, chitarre, percussioni ed ora questo violoncello che Giovanni Sollima suonerà in giro per l’Italia.<p> <p><p> <p><p><p><p><p><p> <p><p> <p>Il Tour partirà dal ghiacciaio della Presena, il luogo dove Tim ha costruito il violoncello durante una residenza artistica. Un percorso da Nord a Sud, dalle Alpi alla Sicilia, dai ghiacciai al Mar Mediterraneo, a simboleggiare l’acqua che ritorna e viene riportata nei luoghi da dove è sparita. Un grave problema che genera conflitti e sarà causa, se già non lo è, delle cosiddette migrazioni ambientali, uno dei tanti drammi che ci troveremo ad affrontare nel prossimo futuro.<p> <p><p> <p>Quello del Violoncello trasportato in una cella frigorifera mobile, come “materia fragile” richiama infatti alla mente un altro percorso, un esodo di senso contrario, quello dei migranti che dalle terre senz’acqua si spostano verso Nord. Un esodo che ha alla base diversi fattori tra i quali anche il cambiamento climatico e il degrado ambientale. Ecco allora che quella materia fragile, quel violoncello ghiacciato trasportato con cura verso Sud è l’acqua che vorremmo tornasse, simbolicamente, come un atto di restituzione, in quei paesi dove scarseggia. <p> <p><p> <p><p><p><p><p><p> <p><p> <p>Un viaggio on the road di più di 1500 km, in compagnia di personaggi da incontrare di volta in volta lungo il percorso. Personaggi del mondo dell’arte e della scienza che faranno di questi momenti un’occasione per testimoniare e riflettere sul destino del Pianeta. Cambiamento Climatico, aumento delle temperature, scioglimento dei ghiacciai, crisi idrica e le loro conseguenze sociali a livello globale saranno i temi affrontati durante il Tour.<p> <p><p> <p>Insomma, come sempre accade durante i viaggi on the road, si costruisce consapevolezza durante il percorso, insieme ai compagni di viaggio e alle persone che si incontrano lungo il cammino, uno scambio che accresce la sensibilità e approfondisce la conoscenza creando punti di incontro, che poi sarebbe proprio il fine dell’arte e della scienza.<p> <p><p> <p> <p> <p> <p> <p><p> <p> <p><p> <p>", "time": "2018-02-10T00:00:00+01:00", "type": "scienza"}
{"title": "Mercato ETS, l’Ue cambia rotta. Ma c’è il rischio di sconti al carbone ", "url": "https://www.lastampa.it/2018/02/10/scienza/mercato-ets-lue-cambia-rotta-ma-c-il-rischio-di-sconti-al-carbone-CTQ9LAeDnjvDrPKQOVKE2K/pagina.html", "review": "", "content": "<p> <p>È stato presentato come il «pilastro fondamentale della politica climatica dell’Unione europea» dal commissario per l’azione per il clima e l’energia, lo spagnolo Miguel Arias Cañete, durante il dibattito all’Europarlamento per una nuova direttiva, approvata il 6 febbraio, che ne riforma in diversi punti il funzionamento. Un cambio di passo con qualche puntellamento qua e là, d’altronde, era ormai inevitabile per tenere in equilibrio il «Sistema europeo di scambio delle quote di emissione» (Ets, dall’inglese Emissions trading system), il complesso strumento messo in atto dall’Ue per la riduzione dei gas serra. Come pilastro, in effetti, il «mercato europeo del carbonio» si è dimostrato un po’ traballante negli ultimi anni, e ha prestato il fianco agli attacchi di numerosi detrattori, tra chi ne ha contestato l’efficacia in termini ambientali e chi (anche tra i membri stessi dell’Unione, come i recalcitranti polacchi e ungheresi che tanto si affidano ancora al carbone) ne ha evidenziato gli effetti negativi sui costi dell’energia in crescita in alcuni Paesi più che in altri, sui posti di lavoro e per il rischio di fuga delle aziende in aree del mondo con regolamentazioni meno restrittive sul fronte della lotta al riscaldamento terrestre (fenomeno noto come carbon leakage). <p> <p><p> <p>È poi è sopraggiunto l’impegno «minimo» sottoscritto alla Cop21 di una riduzione delle emissioni climalteranti da parte dell’Ue del 40% entro il 2030, rispetto ai livelli del 1990: un obiettivo difficilmente raggiungibile alle condizioni attuali. L’Ets, da quando è stato avviato nel 2005 dopo Kyoto, ha creato sicuramente riduzioni dei gas serra e investimenti in innovazione, ma in modo abbastanza limitato. Per di più, la fase attuale del programma (la terza) è ormai in scadenza nel 2020 e un «tagliando» è nella logica delle cose. Dopo una dura negoziazione durata un paio di anni, a Strasburgo si è dunque arrivati all’approvazione (535 i voti a favore, 104 i contrari e 39 le astensioni) di una serie di misure per un nuovo piano che sarò operativo per dieci anni, dal 2021 fino al banco di prova del 2030, e che nelle intenzioni dovrà sostanzialmente ridurre l’ammontare dei troppi permessi per emettere CO2 (le cosiddette «quote») ora in circolazione. L’Ets in questi anni non è riuscito a dare segnali di prezzo adeguati, e quindi a rendere gli impianti a carbone meno competitivi. Ma il rischio, denunciano gli ambientalisti, è che anche con le nuove norme gli impianti a fonti fossili potranno ricevere sovvenzioni che sono sussidi occulti, e che si tradurranno in ostacoli – anziché in incentivi – alla trasformazione del settore elettrico europeo in senso rinnovabile. Vediamo nel dettaglio. <p> <p><p> <p>PERMESSI IN ECCESSO <p> <p>Il sistema Ets, vale la pena ricordarlo, si fonda sui diritti di emissione, che vengono assegnati in diversi settori industriali a oltre 11mila impianti energivori (acciaierie, centrali termoelettriche, cementifici, cartiere, stabilimenti petrolchimici ecc.) attraverso aste pubbliche e dentro dei tetti annuali. Una quota vale una tonnellata di CO2, o di gas equivalenti come l’ossido nitroso o i fluorocarburi. La logica è che chi inquina di più del tetto stabilito può acquistare i permessi dalle aziende che invece ne hanno in eccesso, perché sono state più virtuose. In questo modo, gli impianti più «sporchi» dovrebbero essere spinti a migliorare la loro performance ambientale, specialmente se il costo pagato per le quote supera quello necessario per investimenti in efficienza energetica e tecnologie pulite. Le quote messe all’asta vengono ridotte in modo graduale per ottenere via via sempre meno gas serra: ogni anno dell’1,74%. La nuova direttiva prevede un -2,2% dal 2021, taglio che sarà incrementato ulteriormente entro il 2024, con lo scopo di eliminare 552 milioni di tonnellate di CO2 nel decennio di riferimento. La ragione di questo incremento è che il meccanismo dell’Ets si è inceppato sull’onda della crisi economica e del conseguente rallentamento della produzione industriale, che ha creato un surplus di quote rimaste invendute (2 miliardi alla fine della seconda fase), che a sua volta ne ha fatto crollare il prezzo.<p> <p><p> <p>L’EMISSIONE DI CO2 COSTA TROPPO POCO <p> <p>Oggi, calcolano i tecnici europei, il costo per le quote di CO2 è di circa 8 euro a tonnellata, mentre per ottenere una riduzione significativa delle emissione dovrebbe assestarsi intorno ai 35 euro. D’altronde, se emettere anidride costa poco, per le industrie non è conveniente investire nell’efficienza dei processi produttivi, e preferiscono pagare questa piccola «tassa» sull’inquinamento, anche se dall’Ue tengono a dire che l’Ets non impone una carbon tax. Allo stesso modo, sul fronte energetico, un prezzo così basso non scoraggia gli investimenti in impianti ad alta intensità di CO2. Non è un caso che alcuni economisti abbiano suggerito l’adozione di un prezzo per le quote fissato per legge e in crescita progressiva. La riforma varata a Strasburgo prevede il raddoppio di una «riserva di mercato» che era già stata prevista per il 2019 allo scopo di accantonare le quote invendute e quelle delle aste rimandate per il surplus (900 milioni circa): i permessi in eccesso verranno così ridotti del 24% ogni anno, per i primi cinque anni fino al 2023, il che dovrebbe aiutare a sostenerne il prezzo; e altri verranno da lì via via cancellati (800 milioni da subito nel 2021).<p> <p><p> <p>IL PROBLEMA DELLE QUOTE GRATUITE <p> <p>I permessi però possono anche essere distribuiti gratuitamente, come avveniva di più nei primi anni di vita del sistema e come avviene ancora adesso, soprattutto per le aziende a rischio carbon leakage. Non, in via di principio, per le centrali elettriche, anche se non mancano eccezioni. L’intento è quello di scongiurare danni all’economia e che l’impegno europeo sia reso vano su scala globale. Nella fase attuale ad essere distribuito gratuitamente è ben il 43% delle quote e la situazione non cambierà dal 2020. Quello che fa la riforma dell’Ets, su questo fronte, è di rivedere la lista dei settori considerati suscettibili di delocalizzazione, portandoli da 177 a 50: un insieme che però copre ancora il 90% delle emissioni industriali nell’Ue. I settori a più alto rischio di fuga riceveranno del tutto gratuitamente le loro quote, purché dimostrino una certa capacità di efficienza nell’emissione di CO2, mentre quelli meno esposti avranno un 30% di quote gratis in più. Una decisione, questa, che è stata bollata da Wwf, Climate action network e Carbon market watch, per citare i più importanti, come una licenza di fatto ad emettere concessa i più grandi inquinatori in Europa, e un ulteriore disincentivo alla transizione a sistemi più puliti. Anche perché ciò che spinge davvero la delocalizzazione, come è risultato da ricerche Cdc climat, è più il costo dell’energia che quello per le quote. Mentre si svolgevano le negoziazioni tra Consiglio, Commissione e Parlamento per la nuova direttiva, il Wwf aveva fatto notare che una rimozione effettiva del surplus di quote e l’eliminazione di quelle gratuite potrebbe portare a una riduzione di 3,4 miliardi di tonnellate di CO2: la stessa che si otterrebbe chiudendo tutti gli impianti a carbone attivi in Europa per 4 anni e mezzo.<p> <p><p> <p>IL RISCHIO DI SOVVENZIONARE GLI IMPIANTI A CARBONE <p> <p>Proprio durante quei negoziati la Polonia ha spinto moltissimo per ottenere qualche sconto utile a tenere in vita gli impianti a carbone. A far discutere oggi è la possibilità che questi si possano sostenere in modo occulto grazie alla prevista creazione di un «fondo di modernizzazione», ottenuto dalla vendita all’asta di 310 milioni di quote. Il fondo, il cui ammontare dipenderà dal livello del prezzo e della domanda dei permessi, è pensato per migliorare i sistemi energetici negli Stati membri più poveri, secondo la logica di far contribuire al cambiamento degli impianti le aziende che inquinano. Col rischio però di garantire una sovvenzione di fatto all’energia da fonti fossili. Alla fine, il Parlamento ha concesso che gli unici impianti a carbone che potranno beneficiare dei finanziamenti per la modernizzazione saranno i sistemi di teleriscaldamento negli Stati membri con reddito sotto il 30% della media Ue: in pratica la Romania e la Bulgaria, che però, in deroga alle norme generali per i Paesi meno ricchi, tra cui anche Polonia e Ungheria, possono distribuire alle loro centrali elettriche quote gratuite. La richiesta dell’Europa è che utilizzino i risparmi così ottenuti per investimenti nelle energie non fossili. Di fatto, denunciano gli ambientalisti, gli investimenti vengono usati per potenziare gli impianti convenzionali, come ha dimostrato regolarmente la Polonia negli ultimi anni indirizzando i fondi dell’Ets alla centrale a carbone di Belchatów, la più grande e inquinante in Europa. Carbon market watch calcola un ammontare di quote gratuite concesse a impianti a lignite e carbon fossile, fino all’entrata in vigore delle nuove norme, pari a 12 miliardi di euro, e 170 miliardi nel decennio di riferimento (2021-2030) invece per l’industria pesante.<p> <p><p> <p>LE STRADE APERTE <p> <p>La strada da fare ancora lunga, riguarda prima di tutto l’innovazione e la transizione energetica, e non può essere la sola: l’Ets copre il 45% delle emissioni dell’Ue e di Norvegia, Islanda e Lichtenstein, che vi aderiscono. Ma non copre alcuni settori come i trasporti, l’agricoltura, i rifiuti, l’edilizia. Dalla vendita di 400 milioni di quote verrà creato un secondo «fondo per l’innovazione», che potrebbe raggiungere i 10 miliardi di euro, per sostenere i progetti sulle rinnovabili, la cattura e lo stoccaggio di CO2 e l’innovazione a basse emissioni. Sullo sfondo rimangono gli interventi sull’uso delle terre, il trasporto marittimo e l’aviazione (a cui l’Ets si applica dal 2012). La relatrice del testo di riforma, la britannica Julie Girling (Ecr) dice che l’Ets «sta facendo da guida la mondo» e che «gli altri Paesi fanno fatica a starci dietro su questo fronte». Un sistema simile è stato lanciato in Cina a metà dicembre. L’incognita è se dopo la Brexit anche il suo Regno Unito continuerà a farne parte. E se le novità introdotte saranno davvero sufficienti a raggiungere gli obiettivi di Parigi.<p> <p> <p> <p> <p> <p><p> <p> <p><p> <p>", "time": "2018-02-10T00:00:00+01:00", "type": "scienza"}
{"title": "People for Planet è on line: fare i giornali è una malattia ", "url": "https://www.lastampa.it/2018/02/12/scienza/people-for-planet-on-line-fare-i-giornali-una-malattia-UqfZxjedwSYkzOysnV0lYM/pagina.html", "review": "", "content": "<p> <p>Vengo da una famiglia di teatranti, ma per colpa della mia professoressa delle medie, ho preso la malattia della carta stampata. Il giornaletto della Terza B era ciclostilato e si leggeva malamente ma mi entusiasmò. Seguirono altre testate con pochi lettori, molti fumetti e titoli barricaderi come “Nuvola Rossa”, che non arrivarono mai al secondo numero. In un caso dovetti pure ricorrere alle finanze di famiglia per pagare la tipografia. Quando dissi a mia madre che stavamo uscendo in edicola con “Il Male” lei mi chiese preoccupata: “Quanti ne avete stampati?” E io risposi orgoglioso: “Tremila”. “Il solito esagerato megalomane!” sentenziò lei.<p> <p><p> <p>Ma dovette ricredersi perché arrivammo a vendere 160 mila copie quando facemmo il falso del Corriere dello Sport. L’Italia aveva perso la semifinale col Brasile ai campionati mondiali di calcio e titolammo a caratteri cubitali: “Annullati i mondiali!”.<p> <p><p> <p>Facemmo ridere mezza Italia con gli edicolanti che esponevano il nostro giornale e caroselli di auto di tifosi entusiasti nelle grandi città che andavano in giro a beffare gli altri dopo essere stati beffati a loro volta.<p> <p><p> <p>Di lì in poi non mi sono mai fermato, sempre cercando di realizzare giornali che facessero succedere qualche cosa per le strade.<p> <p><p> <p>Nel 1996 con Angese, lanciammo “L’Eco della Carogna”, una versione hard de “L’Eco di Paperopoli”. Nel giro di 24 ore riuscimmo a far sequestrare in tutta Italia i Gratta e Vinci: avevamo scoperto che la polverina che veniva grattata sui banconi dei bar conteneva ben 2 sostanze ufficialmente cancerogene. Il giudice al quale ci rivolgemmo non potè far altro che ordinare il sequestro sul territorio nazionale.<p> <p>Ora, insieme a Bruno Patierno, siamo arrivati in rete con il digitalissimo www.peopleforplanet.it. L’odore della tipografia mi manca ma anche il web ha un suo profumo.<p> <p><p> <p>E sopratutto è immediato.<p> <p><p> <p>Dopo una vita dedicata a realizzare falsi ora andiamo a caccia di fake news su ecologia e salute.<p> <p><p> <p>Ma nelle prossime settimane abbiamo intenzione di stupirvi uscendo dalla rete per paracadutarci per le strade.<p> <p><p> <p>In questo momento di confusione politica e cambiamenti tecnologici che ci stravolgono il quotidiano vedo sterminate occasioni di usare la satira per realizzare azioni dirette per cambiamenti immediati: adoro la filosofia dei piccoli passi stupefacenti.<p> <p><p> <p>E siamo partiti lanciando una campagna per ottenere l’approvazione di 3 leggi facili, banali, 3 leggi che nessun italiano può dire ad alta voce che è contrario. Il momento è propizio, i candidati alle prossime elezioni sono alla ricerca di voti. Chiedergli adesso di dichiararsi favorevoli è colpire basso.<p> <p><p> <p>Sei tu favorevole all’obbligo di montare, sulle lavatrici nuove, filtri che blocchino le microfibre sintetiche che si staccano dai tessuti durante il lavaggio? Oggi finiscono in mare e poi entrano nel la catena alimentare e poi ce le mangiamo con gli spaghetti alle vongole...<p> <p><p> <p>Sei tu favorevole alla vendita delle medicine nel numero previsto dalle ricette mediche? In Usa e Germania già lo fanno da decenni. 2 miliardi di euro di risparmio per la Sanità e 700 tonnellate di medicinali all’anno che togliamo dai cassetti italici.<p> <p><p> <p>E sei tu favorevole al fatto che sia lo stato a verificare che i contratti standard di massa, che tutti firmiamo, non contengano clausole vessatorie? Oggi se scopri che hai firmato un contratto irregolare devi fare causa individualmente... Risparmieremmo 300 mila azioni legali all’anno, una boccata d’ossigeno per la lentezza dei procedimenti giudiziari e un po’ di salvaguardia in più per i cittadini.<p> <p>E poi, quando i nostri candidati saranno eletti, li perseguiteremo amorevolmente perché queste leggi le approvino, subito. Lo faremo in modo bipartisan: i nostri lettori di destra telefoneranno tutti i giorni ai parlamentari di destra e quelli di sinistra si occuperanno di quelli di sinistra.<p> <p><p> <p>Vogliamo unire gli italiani di buona volontà superando le ideologie. Giochiamo alla politica inventando regole nuove.<p> <p><p> <p>Buona lettura attiva a tutti!<p> <p><p> <p> <p> <p> <p> <p><p> <p> <p><p> <p>", "time": "2018-02-12T00:00:00+01:00", "type": "scienza"}
{"title": "Il Kyoto Club presenta Mobilitaria 2018: il rapporto su mobilità e inquinamento nelle città italiane ", "url": "https://www.lastampa.it/2018/02/14/scienza/il-kyoto-club-presenta-mobilitaria-il-rapporto-su-mobilit-e-inquinamento-nelle-citt-italiane-VsaxmU1uIITO3nBiRXBj8J/pagina.html", "review": "", "content": "<p> <p>Venerdì 16 febbraio – in occasione dell’anniversario dell’entrata in vigore del Protocollo di Kyoto che come ogni anno il Kyoto Club vuole celebrare – presenteremo Il rapporto MobilitAria 2018 che offre un quadro complessivo dell’andamento della qualità dell’aria e della mobilità urbana nelle principali 14 città italiane nel decennio 2006-2016. Lo studio realizzato grazie al lavoro del CNR-IIA (Consiglio Nazionale delle Ricerche, Istituto sull’Inquinamento Atmosferico) ha preso a riferimento l’area comunale di ogni Città Metropolitana: Bari, Bologna, Cagliari, Catania, Firenze, Genova, Messina, Milano, Napoli, Palermo, Reggio Calabria, Roma, Torino, Venezia.<p> <p><p> <p>Sono stati raccolti i dati delle 14 città sulla qualità dell’aria, sulla mobilità urbana incrociandoli con i principali provvedimenti ed azioni realizzate dalle Amministrazioni Comunali, gli strumenti adottati (PUT, PUM, PUMS). Sono state elaborate le tendenze, indici, percentuali e grafici, per consentire una valutazione degli andamenti nel decennio, poter comparare i dati delle città (tendendo conto delle rilevanti differenze) e registrare le ultime novità del 2017. <p> <p><p> <p>Ma sulla mobilità, il trasporto pubblico locale, competenze squisitamente comunali, servirebbero anche politiche nazionali, una cornice in cui inserirle per assicurare il diritto alla mobilità di tutti e la difesa della salute dei cittadini messa a rischio dall’inquinamento. Allora abbiamo voluto realizzare anche una ricognizione dei principali provvedimenti nazionali 2006-2016 nel campo della mobilità su investimenti, regole e servizi; una valutazione sulle tendenze in atto su trasporti ed emissioni di CO2 con gli obiettivi di riduzione fissati dagli accordi internazionali ed europei; una valutazione sui Piani di qualità dell’aria delle Regioni di nuova generazione: la sfida necessaria a livello europeo su emissioni dei veicoli e gas serra. Il rapporto si chiude con le 12 proposte per agire in modo più deciso ed a scala metropolitana per la mobilità sostenibile.<p> <p><p> <p>Non va dimenticato che la Commissione Europea ha avviato da tempo una procedura di infrazione contro Il Governo Italiano relativamente ai superamenti di NO2 e PM10. Proprio in questi giorni il Commissario Europeo per l’Ambiente Karmenu Vella ha inviato un ultimatum al Governo Italiano intimandolo di prendere le adeguate misure per la riduzione dei due inquinanti altrimenti “la Commissione Europea procederà al passaggio successivo della procedura di infrazione con il deferimento alla Corte di Giustizia”.<p> <p><p> <p>QUALITÀ DELL’ARIA E MOBILITÀ URBANA <p> <p>Dal Rapporto emerge che sebbene negli anni 2006-2016 si riscontri un miglioramento diffuso della qualità dell’aria con una lieve riduzione della media delle concentrazioni annuali, le città sono ancora caratterizzate da livelli di concentrazione e superamenti superiori ai limiti fissati per l’NO2, il PM10 e il PM2,5: gli inquinanti che hanno una più stretta correlazione con le emissioni dei veicoli. In particolare il numero dei superamenti del PM10 del valore limite giornaliero la situazione appare più critica soprattutto per Milano, Torino, Venezia.<p> <p><p> <p>Per la mobilità urbana tra il 2006-2016 c’è stato un impegno reale per la mobilità sostenibile delle grandi città italiane e quando si è intervenuto in modo deciso i risultati non sono mancati. Ma la situazione è assai disomogenea e le città del Sud che debbono recuperare molto terreno. E infatti nella ripartizione modale, cioè come si spostano ogni giorno i cittadini/e, risulta che le città in cui si usa di più l’automobile sono Cagliari (78%), Reggio Calabria (76%), Catania e Messina (68%); mentre le più virtuose sono al nord: Genova (33%), Milano e Venezia (35%), Firenze (41%). Al sud, forse a sorpresa per chi non ha seguito lo sforzo su metro e mobilità alternative, c’è Napoli (44%) tra i migliori risultati<p> <p><p> <p>Ciò che emerge con chiarezza è che Milano è la città che in questo decennio ha attuato le politiche più incisive per la mobilità sostenibile e tutti gli indicatori lo dimostrano. Ma sua localizzazione nel bacino padano rende comunque ancora problematica la qualità dell’aria e la congestione nell’area vasta richiede azioni ancora più incisive di intervento a scala metropolitana. Torino resta una città problematica sia per la qualità dell’aria che i provvedimenti di mobilità, con una ZTL che funziona solo dalle 7,30 alle 10,30 e che andrebbe invece prolungata e ampliata.<p> <p><p> <p>Segnali positivi fortunatamente vengono anche da diverse città del sud nelle quali sono state realizzate di recente politiche volte alla riduzione del traffico privato, con nuove ZTL, Aree Pedonali, varchi telematici, nuove tramvie e metropolitane, con il conseguente miglioramento della qualità dell’aria. Sono città che giovano anche di condizioni meteoclimatiche favorevoli affacciate sul mare e con buoni fenomeni di ventilazione, ma non sono tuttavia esonerate dal perseguire gli obiettivi volti al miglioramento della mobilità e dello spazio urbano, della sicurezza stradale e del potenziamento dell’offerta di trasporti collettivi.<p> <p><p> <p>Alla vigilia delle elezioni vorremmo quindi impegni seri, affinché nella prossima legislatura si possano perseguire i seguenti obiettivi a livello nazionale e locale: 1) Aumentare il numero di centraline per il monitoraggio della qualità dell’aria; 2) approvare finalmente il nuovo Codice della Strada con strumenti innovativi per la mobilità urbana e per la decarbonizzazione dei trasporti; 3) Tutti i Comuni superiori ai 100.000 abitanti devono approvare i Piani Urbani per la Mobilità Sostenibile; 4) Far crescere la mobilità ciclabile e pedonale 5) Aumentare il trasporto collettivo in citta, e quello ferroviario regionale e metropolitano 6) Stop alle auto a combustione interna entro il 2040 e promozione dell’auto elettrica 7) Crescita della sharing mobility 8) Predisposizione di servizi di logistica urbana sostenibile delle merci 9) Investire in ricerca su innovazione tecnologica (guida autonoma, sistemi di trasporto intelligente. Proposte per vivere meglio tutte e tutti e per fare più belle e accoglienti le nostre meravigliose città.<p> <p><p> <p>* ecologisti, Kyoto Club<p> <p> <p> <p> <p> <p><p> <p> <p><p> <p>", "time": "2018-02-14T00:00:00+01:00", "type": "scienza"}
{"title": "Un’associazione per l’economia circolare ", "url": "https://www.lastampa.it/2018/02/14/scienza/unassociazione-per-leconomia-circolare-k6923C88J3jslGhWFaIP4N/pagina.html", "review": "", "content": "<p> <p>La scelta europea di puntare alla transizione verso un’economia circolare per motivi ambientali ed economico occupazionali trova solide motivazioni nell’aumento esponenziale del consumo mondiale di risorse naturali che è cresciuto di 12 volte dal 1900 ad oggi, con gli attuali 9,2 miliardi di tonnellate l’anno delle quali solo il 9% di riciclo. Un trend non sostenibile. Il pacchetto europeo per l’economia circolare di prossima approvazione non dovrà essere un semplice cambio di etichetta alla gestione rifiuti ma un vero e proprio cambiamento di modello economico. Ogni segmento dell’economia lineare subirà cambiamenti, progettazione, produzione, distribuzione e consumo, ma il segmento del post consumo sarà quello che dovrà subire le trasformazioni più radicali, passando dalla gestione rifiuti a vero a proprio settore di produzione di materie prime seconde, coinvolgendo la logistica di ritorno, la preparazione al riuso, il re manufacturing, il riuso, il riciclo e la gestione dei flussi di prodotti e materiali nei mercati.<p> <p><p> <p>Fise Unire ha rappresentato per anni il mondo del riciclo con oltre 400 associati in diverse filiere come auto, pneumatici, materiali da demolizione, materassi, abbigliamento e tessile, RAEE, imballaggi. <p> <p><p> <p>La scelta di chiamarci UNICIRCULAR segna una evoluzione in sintonia con questo obiettivo europeo, mettendo a disposizione dei vari spezzoni del settore credibilità, autorevolezza, esperienza, personale qualificato e strutture per costruire una piattaforma di relazioni e servizi che aiuti la crescita dell’intero settore del “fine vita” dei prodotti che la direttiva europea chiama “l’anello mancante”. L’obiettivo è quello di concorrere al ripensamento e alla riorganizzazione di questo “anello” dell’economia circolare, dargli consapevolezza, rappresentarne al meglio problemi, idee ed esigenze verso l’opinion pubblica, i decisori politici e gli altri anelli del modello circolare dell’economia.<p> <p><p> <p><p><p><p><p><p> <p><p> <p>Il network nel campo dell’Economia circolare sarà ulteriormente ampliato, ma, già oggi UNICIRCULAR mette a disposizione una rete di relazioni nazionali ed internazionali con ENEA, CMR (Centro Materia Rinnovabile), REMADE IN ITALY (certificazione prodotti riciclati), AIDIC (Associazione Italiana Ingegneria Chimica), CERTIQUALITY, Fondazione per lo Sviluppo Sostenibile, Consiglio Nazionale della Green Economy, CTS ECOMONDO, FEAD (gestori di rifiuti europei), EuRIC (riciclatori europei).<p> <p><p> <p>Siamo fiduciosi che questa nostra iniziativa possa trovare l’interesse di tanti soggetti associativi già presenti e di tante aziende interessate a cogliere il cambiamento epocale con le enormi possibilità di business sostenibile che l’economia circolare offre. Noi ci siamo.<p> <p><p> <p>* presidente di FISE UNICIRCULAR <p> <p><p> <p> <p> <p> <p> <p><p> <p> <p><p> <p>", "time": "2018-02-14T00:00:00+01:00", "type": "scienza"}
{"title": "M.D.P., a Terni decolla così l’economia circolare ", "url": "https://www.lastampa.it/2018/02/16/scienza/mdp-a-terni-decolla-cos-leconomia-circolare-OffshTwZJ8cZ8Ns6Y0FnXP/pagina.html", "review": "", "content": "<p> <p>Dietro a casi di economia circolare come l’impianto R.M.T di Terni in grado di riciclare persino quei rifiuti raccolti in strada con le spazzole meccanizzate, o il linoleum per pavimenti - prodotto dalla Tarkett senza nessuna dispersione di energia e con le caldaie che vanno soltanto con gli scarti di juta -, non c’è nessuna ricetta segreta bensì una startup umbra di cinque ingegneri e due umanisti. <p> <p><p> <p>Si chiama M.D.P. “Materials Design &amp; Processing” e nasce nel 2003, su iniziativa di un gruppo affiatato di ingegneri dei materiali, con l’obiettivo di tenere insieme la ricerca universitaria e lo sviluppo industriale, attraverso una chiave nuova: il rispetto dell’ambiente e il paradigma dell’economia circolare. <p> <p><p> <p>“Abbiamo puntato tutto sull’ambiente e nel 2005 abbiamo deciso di specializzarci in studi del ciclo di vita, le analisi LCA: la nostra scelta ci ha portato a lavorare con molte imprese del territorio e ci ha permesso di entrare in network internazionali”, spiega il vicepresidente MDP, l’ingegnere Antonio Iannoni. <p> <p><p> <p><p><p><p><p><p> <p>Da sinistra Iannoni Antonio e Luigi Torre <p> <p><p> <p>LCA è l’acronimo di Life Cycle Assessment, in italiano “Valutazione del Ciclo di Vita”: è il metodo che consente di misurare, analizzare e comporre sull’arco di un intero ciclo di vita, dal punto di vista ambientale, il consumo di energia e materie prime, le differenti tipologie di emissioni e altri importanti fattori ambientali correlati ad uno specifico prodotto, processo o servizio.<p> <p><p> <p>Ormai tutta la produzione industriale di beni e servizi non può non tener conto dell’impatto ambientale e vanno individuate le eventuali fasi critiche prima della messa in commercio di un determinato prodotto: persino la produzione di una suola per scarpe, specifica per chi ha il diabete o l’artrite reumatoide, è stata al centro di un’analisi di questo tipo, condotta a livello europeo proprio da M.D.P. pochi anni fa. Ma questo team con quartier generale nella cittadina di Terni si è occupato anche di valutare le prestazioni del coating antierosione, cioè il rivestimento, dell’Airbus A380, per dimensioni tra i più grandi aerei di linea.<p> <p><p> <p>“I risultati dei nostri studi LCA non sono utilizzati solo per una valutazione a posteriori, ma servono per una valutazione passo dopo passo, che consenta ai tecnici di prendere decisioni vantaggiose anche da un punto di vista ambientale”, spiega l’ingegnere Andrea Terenzi, che segue i progetti europei per M.D.P. Al momento abbiamo in fase di valutazione alcuni progetti nel programma quadro Horizon 2020 con delle partnership nate grazie ai precedenti lavori di ricerca e stiamo svolgendo uno studio LCA per un centro di ricerca francese della città di Nantes sui materiali compositi”. Sono diversi i membri dell’azienda M.D.P. che lavorano in sinergia con ECNP, il “Centro europeo dei polimeri nanostrutturati”.<p> <p><p> <p>Insomma quando si parla di economia circolare in Italia bisognerebbe andare oltre il mero riciclo dei rifiuti o la polemica sulle buste di bioplastica e porre più attenzione a startup che come queste ridisegnano, giorno dopo giorno, il rapporto tra business e ambiente e ce l’hanno fatta puntando sull’innovazione e l’internazionalizzazione. <p> <p> <p> <p> <p> <p><p> <p> <p><p> <p>", "time": "2018-02-16T06:00:00+01:00", "type": "scienza"}
{"title": "“La rivincita di Casale Monferrato”: la resilienza contro eternit nel documentario in prima nazionale a Torino ", "url": "https://www.lastampa.it/2018/02/19/scienza/la-rivincita-di-casale-monferrato-la-resilienza-contro-eternit-nel-documentario-in-prima-nazionale-a-torino-DnUpWteg2OPKRhAwFRrpII/pagina.html", "review": "", "content": "<p> <p>Una città resiliente, una giornalista indipendente, una rete nazionale di cittadini che l’hanno sostenuta grazie al crowdfunding. Nasce così “La rivincita di Casale Monferrato”, documentario-inchiesta prodotto dal basso, al suo debutto nazionale al Circolo della Stampa a Torino il 20 febbraio, con il sostegno della Federazione Nazionale della Stampa Italiana (FNSI) e l’Associazione Stampa Subalpina. <p> <p><p> <p>Se nell’immaginario collettivo Casale Monferrato è la città ferita a morte da Eternit, con oltre 3000 vittime, e la sentenza di prescrizione del 2014 che ha riportato indietro le lancette della giustizia, pochi ancora sanno che nel 2020 sarà libera dall’amianto, prima in Italia e in Europa. Così come al posto della più grande fabbrica d’Europa di cemento—amianto oggi c’è un parco, il parco Eternot, inaugurato nel settembre 2016 e una comunità che lotta per un futuro sostenibile, tra le dieci città italiane candidate ad essere Capitale della Cultura.<p> <p><p> <p>  <p> <p> <p> <p> <p><p> <p> <p><p> <p>", "time": "2018-02-19T06:00:00+01:00", "type": "scienza"}
{"title": "Wwf: la politica è disinteressata all’ambiente ", "url": "https://www.lastampa.it/2018/02/17/scienza/wwf-la-politica-disinteressata-allambiente-LPircn8Q1hOcl66fu5m2NK/pagina.html", "review": "", "content": "<p> <p>“Visto che la politica continua ad essere distratta rispetto alle tematiche ambientali ci rivolgeremo direttamente ai cittadini con una campagna di sensibilizzazione elettorale da parte della Natura”. Lo dichiara la presidente del WWF Italia Donatella Bianchi annunciando l’avvio di una campagna apartitica “in stile WWF ” su tutti i canali digitali.<p> <p><p> <p><p><p><p><p><p> <p><p> <p>“Abbiamo deciso di affidare al lupo, alle energie pulite, all’acqua, al paesaggio, al mare il compito di risvegliare una politica assopita, di richiamare la centralità del tema ambientale, fondamentale per la vita, la sicurezza, la salute ed il benessere equo e sostenibile dei cittadini”, continua la presidente che spiega: “L’ambiente è l’argomento fantasma di questa campagna elettorale. L’arretratezza del dibattito politico nel nostro Paese, purtroppo, si misura anche da questo: dal confronto sulle politiche ambientali si valuta la capacità del nostro Paese di affrontare le sfide dell’efficienza e dell’innovazione nei campi della ricerca, della produzione, dell’amministrazione pubblica. <p> <p><p> <p><p><p><p><p><p> <p><p> <p>Risparmiare l’energia, rendere più efficienti i nostri sistemi produttivi, diminuire i nostri rifiuti e gli sprechi alimentari, riutilizzare i materiali, utilizzare energie pulite, abbattere i gas climalteranti, conservare il nostro patrimonio naturale, vuol dire non solo vivere più a lungo e in buona salute ma progettare il futuro dei nostri figli e il benessere dell’Italia, uno dei Paesi del G7, che dovrebbe essere all’avanguardia nel mondo”.<p> <p><p> <p><p><p><p><p><p> <p><p> <p>“Anche in questa campagna elettorale sembra che le forze politiche ritengano concluso il proprio compito con la redazione di programmi elettorali dove peraltro di ambiente si parla poco quando se ne parla - aggiunge la presidente -. È invece, indispensabile concentrarsi sulle emergenze ambientali dall’inquinamento alla carenza di verde nelle nostre città, dal bracconaggio ai crimini di natura fino ad arrivare allo sviluppo di una nuova economia capace di creare benessere e occupazione rispettando la natura”.<p> <p><p> <p><p><p><p><p><p> <p><p> <p>“Come accaduto in passato con le grandi battaglie vinte per i parchi, le specie protette e la difesa del suolo anche questa volta saranno i cittadini che condivideranno la campagna del WWF a mandare un forte messaggio a chi si appresta a rappresentarli nelle istituzioni”, conclude Donatella Bianchi annunciando nuove iniziative per stimolare il dibattito pubblico nei prossimi giorni.<p> <p> <p> <p> <p> <p><p> <p> <p><p> <p>", "time": "2018-02-17T11:19:08+01:00", "type": "scienza"}
{"title": "PopUp House: la casa del futuro è modulare, passiva e bioclimatica ", "url": "https://www.lastampa.it/2018/02/20/scienza/popup-house-la-casa-del-futuro-modulare-passiva-e-bioclimatica-ijSJqZ1zL8P0i6ZKQ6cvkL/pagina.html", "review": "", "content": "<p> <p>Archiviati i decenni che seguirono l’immediato dopoguerra durante i quali, ripresasi l’economia internazionale, in tutta Europa- Italia e Francia incluse-, si iniziò a costruire, quasi senza sosta e come se non ci fosse un indomani, massicci edifici in cemento armato. Spinti da una frenesia edilizia senza pari. E tutto ciò senza tanto badare né alla buona qualità dei materiali adoperati né alle performance in materia di isolamento termico o acustico. In quel particolare periodo di boom demografico, servivano, in fretta, nuovi alloggi. Sulla qualità prevaleva la quantità e poco importava, ai costruttori, del benessere dei loro futuri abitanti. <p> <p><p> <p>Oggi e per fortuna, si ragiona diversamente in termini di costruzione. Col passare del tempo e grazie agli errori commessi dalle generazioni che ci hanno preceduto, si è infine imparato a costruire in modo più intelligente e sostenibile, optando per soluzioni durevoli maggiormente greenfriendly. E così le nostre case si stanno facendo sempre più passive. L’ingresso nel terzo millennio ha infatti segnato l’avvento di un’architettura moderna più sicura e fonte di maggior benessere ma, anche e soprattutto, più sostenibile. <p> <p><p> <p><p><p><p><p><p> <p><p> <p>Da un paio di anni or sono, la questione del risparmio energetico, che risulta ormai essere più che un lusso una vera e propria necessità, è tra le priorità di gran parte degli addetti ai lavori del settore edile. Evitare ogni tipo di spreco è all’ordine del giorno. Senza tuttavia perdere in termine di qualità. Anzi. La scelta dei materiali di costruzione usati sui cantieri non è mai stata così accurata e razionale come oggi. Perché è proprio così: si può costruire meglio spendendo di meno. E per tagliare in modo intelligente i costi di produzione non mancano le soluzioni innovative provenienti da ogni parte del mondo. <p> <p><p> <p>Come quella della giovanissima startup francese PopUp House  con sede ad Aix-en-Provence lanciatasi nella commercializzazione della casa del futuro: dalla sua progettazione in 3D alla sua produzione 100% computerizzata in loco nella loro fabbrica di proprietà. Serve un solo giorno per fabbricare tutti i moduli di una singola abitazione. La casa del futuro è quindi prefabbricata modulare su misura, passiva e bioclimatica: la sua costruzione con blocchi da muratura termoisolanti rende infatti inutile l’installazione di riscaldamento e/o climatizzatore. Il suo design è minimal, moderno e rispettoso dell’ambiente e il suo prezzo di vendita vantaggioso (1.750 euro al metro quadro calpestabile, IVA inclusa).<p> <p><p> <p><p><p><p><p><p> <p><p> <p>Ingegnere IT di formazione, Yves Lozachmeur era dirigente della società Verizon Business quando, nell’ottobre del 2013, intraprende la costruzione di un primo prototipo - progettato ad hoc al computer in 3D- al grezzo (pareti, solaio, tetto, porte, finestre e rivestimento) nei pressi di Aix-en-Provence. <p> <p><p> <p>Il modello è semplice: un parallelepipedo di 150 metri quadri costruito esclusivamente grazie all’assemblaggio di travi di legno (LVL) e di blocchi di polistirolo espanso (EPS) di uno spessore di 30 cm, in grado di assicurare un basso consumo energetico (cinque volte più basso di quello di una casa tradizionale). Tutti i materiali sono riciclabili. <p> <p><p> <p><p><p><p><p><p> <p><p> <p>Grazie all’uso dell’innovativo e rapido sistema di costruzione PopUp House oggi brevettato, i lavori impegnano quattro operai, dotati esclusivamente di cacciaviti per la durata di soli quattro giorni. L’avanzamento quotidiano dei lavori viene ripreso da una telecamera. Un video di tre minuti che mostra la costruzione accelerata del cantiere viene poi montato e caricato sulla piattaforma Youtube. Inaspettatamente, le visualizzazioni registrate superano i quattro milioni. <p> <p><p> <p>È nell’aprile del 2015, rassicurato dall’esistenza di un reale sbocco commerciale sul mercato per il suo progetto imprenditoriale che promuove la virtuosa e rivoluzionaria architettura bioclimatica la quale sfrutta al massimo e nel rispetto dell’ambiente circondante, i vantaggi naturali del sito di costruzione (es. sole, vento, aria grazie all’installazione di vetri speciali, di pannelli fotovoltaici o di un sistema di ventilazione meccanica a doppio flusso) che insieme al suo socio, Lozachmeur fonda la startup PopUp House. <p> <p><p> <p><p><p><p><p><p> <p><p> <p>Dopo oltre due anni di attività e circa 250 case costruite, la società che oggi impiega 52 collaboratori, è operativa anche all’estero. In Italia ha già costruito due case in collaborazione con partner locali nei pressi di Roma e di Milano. Il suo successo, PopUp House lo deve, anche e soprattutto, alla sua grande disponibilità nei confronti del cliente, sempre più re. E nel sapersi affiancare dei migliori esperti del settore. «Scegliamo il partner locale più qualificato e tutti e tre, insieme al cliente, progettiamo la casa dei suoi sogni nel rispetto del budget di cui dispone. Siamo gli unici distributori del nostro sistema di costruzione. Lo mettiamo a disposizione dei costruttori competenti e formati per rispondere al meglio ai bisogni dei nostri clienti. Gli architetti che raccomandiamo sono pratici della nostra tecnica ma c’è sempre la possibilità per il cliente di portarsi dietro il proprio architetto. In questo caso, provvediamo noi a dargli qualche dritta per progettare una casa PopUp bioclimatica, ad alta efficienza energetica, a debole impronta di carbonio e accessibile al più gran numero», conclude Yves Lozachmeur.<p> <p><p> <p><p><p><p><p><p> <p><p> <p> <p> <p> <p> <p><p> <p> <p><p> <p>", "time": "2018-02-20T00:00:00+01:00", "type": "scienza"}
{"title": "Festival dei Diritti Umani, domani a Milano la presentazione ", "url": "https://www.lastampa.it/2018/02/20/scienza/festival-dei-diritti-umani-domani-a-milano-la-presentazione-3182gENEuN4Lf0SSlMNkYL/pagina.html", "review": "", "content": "<p> <p>Non c’è due senza il tre: la terza edizione del Festival dei Diritti Umani di Milano si terrà dal 20 al 24 marzo alla Triennale, e verrà presentato il 21 febbraio a Cascina Cuccagna (Milano) alle ore 18. Il filo rosso che collega tutti gli elementi quest’anno è il legame tra ambiente e diritti. Documentari, mostre fotografiche, appuntamenti per le scuole, dibattiti con ospiti nazionali e internazionali, lectio magistralis e film proiettati ogni sera: il nostro pianeta è il protagonista indiscusso dell’edizione 2018.<p> <p><p> <p>Un pianeta saccheggiato da chi lo sfrutta insensatamente. Ecco spiegato lo slogan scelto: “Una. Per tutti. Non per pochi.”. Viviamo un’epoca in cui l’inquinamento e le azioni disastrose di pochi stanno ipotecando il futuro di tutti. Occorre imparare a non dare per scontato che l’acqua che beviamo o la terra su cui costruiamo possa rigenerarsi all’infinito. Dobbiamo riconoscere i diritti di chi, oggi, è costretto a scappare da zone dove il clima e di conseguenza l’agricoltura e l’economia sono diventati invivibili. E’ doveroso interrogarsi sulla necessità di riconoscere lo status di profugo ambientale.<p> <p><p>  <p><p> <p>“Vogliamo dimostrare che non inquinare, non monopolizzare l’acqua, non rubare la terra agli indigeni fa bene all’economia. E non il contrario”: il direttore del Festival Danilo De Biasio ha anticipato sulla pagina Facebook della manifestazione l’impegno preso per questa edizione. Se ne parlerà in anteprima il 21 febbraio. Esperienze, riflessioni, dati verranno proposti in quell’occasione da Paolo Anselmi, Vice Presidente Gfk Eurisko e Consigliere Nazionale WWF Italia, Paolo Cognetti, scrittore e vincitore del Premio Strega 2017, Andrea Di Stefano, Direttore del mensile Valori, Piero Pelizzaro, Chief Resilience Officer del Comune di Milano, e Alessandra Savini, ricercatrice dell’Università degli Studi di Milano-Bicocca. Oltre a loro interverranno anche Paolo Bernasconi, Presidente di Reset-Diritti Umani, Giancarlo Bosetti, segretario generale di Reset-Diritti Umani, Leonardo Brogioni, curatore della sezione FDUFoto, Pierfrancesco Majorino, Assessore alle Politiche Sociali del Comune di Milano, Barbara Meggetto, Presidente di Legambiente-Lombardia, Antonio Prata, curatore della sezione Film, Carlotta Sami, portavoce di UNHCR, e Lucia Gotti Venturato, Presidente di Sole Luna Doc Film Festival.<p> <p><p> <p>Il Festival dei Diritti Umani è organizzato da Reset-Doc, associazione non profit di Milano, ed è a ingresso gratuito. www.festivaldirittiumani.it <p> <p><p> <p> <p> <p> <p> <p><p> <p> <p><p> <p>", "time": "2018-02-20T13:08:26+01:00", "type": "scienza"}
{"title": "Sostenibilità: l’agricoltura italiana è sempre più virtuosa, dice la Cia ", "url": "https://www.lastampa.it/2018/02/21/scienza/sostenibilit-lagricoltura-italiana-sempre-pi-virtuosa-dice-la-cia-HPROjZKolhUrzorxPuQNBM/pagina.html", "review": "", "content": "<p> <p>L’agricoltura pesa per il 6% sul totale delle emissioni prodotte che si riversano sull’ambiente. In Italia il trend degli ultimi 20 anni sulla sostenibilità del settore è più che positivo: crescono le colture green e le energie rinnovabili; diminuisce drasticamente l’uso di chimica impattante; aumenta la manutenzione del verde realizzata dagli agricoltori, che vale 2,4 miliardi di euro l’anno. Questi alcuni dati dello studio presentato da Cia-Agricoltori Italiani in occasione della sua VII Assemblea elettiva, a Roma presso l’Auditorium della Tecnica. <p> <p><p> <p>Un lavoro che parte dall’attenta rielaborazione degli ultimi documenti ufficiali della FAO, rafforzando la tesi lanciata da Cia nella propria iniziativa congressuale: “Agricoltura, innovare per un futuro sostenibile”. Troppo spesso -sottolinea l’organizzazione- intorno all’agricoltura circolano messaggi fuorvianti e non suffragati dai dati, come l’idea che il settore inquini e consumi troppe risorse. Al contrario, in Italia migliorano tutti gli indici sull’impatto ambientale: -25% emissioni di CO2, -27% di pesticidi, -31% di erbicidi e -28% di fungicidi. In più, crescono sia la produzione di energia green (+690%) che le superfici biologiche (+56%). <p> <p><p> <p>Si registra anche una riduzione dell’uso di acqua, grazie al miglioramento delle tecniche di irrigazione, che puntano sulla precisione, per esempio con il passaggio dall’impianto a pioggia con quello a goccia. In questa direzione vanno i progetti che Cia ha avviato con un gigante mondiale delle tecnologie e delle telecomunicazioni, che puntano proprio al risparmio idrico. A oggi, il consumo rimane però consistente, la risorsa acqua resta indispensabile per coltivare quei prodotti agroalimentari di qualità che, solo nell’ultimo anno, hanno fruttato 41 miliardi di euro sui mercati stranieri. <p> <p><p> <p>Numeri alla mano -evidenzia Cia-Agricoltori Italiani- in tema di sostenibilità il confronto con gli altri settori è impietoso: trasporti, processi industriali e manifatturiero pesano per il 63% sul totale delle emissioni di CO2. <p> <p><p> <p>L’associazione non nasconde che il processo virtuoso avviato dal settore primario abbia ancora ampi margini di perfettibilità: ricerca, automazione e graduale diminuzione dell’uso di energie tradizionali non rinnovabili. Se migliora la sostenibilità ambientale, però, le imprese agricole italiane faticano ancora sul fronte della sostenibilità economica. Una situazione che ha cause ben precise: poche risorse destinate a ricerca e sviluppo, burocrazia elefantiaca e alti costi di produzione. In più mancano strumenti strutturali, ormai indispensabili, come quelli relativi alla gestione del rischio in agricoltura con gli imprenditori esposti sempre più spesso a lunghi periodi di maltempo e siccità senza alcun “ombrello” assicurativo e con il moltiplicarsi di eventi metereologici estremi per effetto dei cambiamenti climatici. Rimangono senza soluzione anche le questioni legate al governo della fauna selvatica e al funzionamento di Agea, l’Agenzia per le erogazioni in agricoltura dove continuano disservizi e anomalie. <p> <p><p> <p>La politica nazionale, insomma, dice la Cia, resta ancora poco attenta al settore, salvo attestarsi, di volta in volta, i meriti e i successi del Made in Italy agroalimentare nel mondo, che nascono piuttosto dai sacrifici e dalle intuizioni degli imprenditori agricoli. L’unica nota positiva arriva dall’incremento annuo del reddito agricolo che nel 2017 cresce, seppur di un modesto 2%, dopo tanti anni caratterizzati dal segno meno. <p> <p> <p> <p> <p> <p><p> <p> <p><p> <p>", "time": "2018-02-21T00:00:00+01:00", "type": "scienza"}
{"title": "Scozia, nasce il primo parco eolico galleggiante ", "url": "https://www.lastampa.it/2018/01/30/scienza/scozia-nasce-il-primo-parco-eolico-galleggiante-s8U5jouSsEyoetX9rAEQ9K/pagina.html", "review": "", "content": "<p> <p>A guardarlo dall’alto è un parco eolico in mezzo al mare, come ce ne sono tanti in Nord Europa. Ma dando un’occhiata sott’acqua la prospettiva cambia. Siamo a Buchan Deep, a 25 chilometri dalla costa scozzese, sede del primo impianto galleggiante al mondo che sfrutta il vento: l’Hywind Scotland. Oggi è solo una nicchia nella produzione energetica del Paese, ma in prospettiva potrebbe rappresentare una rivoluzione nel settore delle rinnovabili a livello globale. Per completare l’opera firmata dal gigante norvegese Statoil e della compagnia araba Masdar ci sono voluti 6 anni di sperimentazione, oltre che 200 milioni di sterline di investimenti e un lungo viaggio in mare dalla Norvegia alla Scozia, per trasportare le turbine. Queste strutture sono alte più di 250 metri e funzionano grazie a delle zavorre sommerse, ancorate al fondale attraverso cavi di acciaio. L’innovazione è proprio questa. Il sistema di galleggiamento consente di adattare questi impianti a fondali più o meno profondi, superando i limiti strutturali delle versioni tradizionali che, essendo appoggiate al suolo, si adattavano al massimo a fondali di 40-60 metri. Oggi il sito occupa quattro chilometri quadrati di superficie, è composto da cinque turbine che producono 6MW di energia ciascuna e copre il fabbisogno annuo di circa 20mila famiglie. <p> <p><p> <p>«Si può lavorare dai 100 ai 700 metri di profondità», ha spiegato Irene Rummelhoff, direttrice del dipartimento dedicato al progetto. «E in futuro si potrebbe andare anche oltre». I vantaggi sono evidenti. Intanto la possibilità di sfruttare venti più forti e più costanti. Poi il fatto di poter riconsiderare bacini con profondità elevate (un tempo esclusi a priori), e in terzo luogo il poter soddisfare i vincoli paesaggistici andando a installare gli impianti in zone lontane dalle coste. <p> <p><p> <p>L’Italia pur avendo migliaia di chilometri quadrati di superficie marina sfruttabile, a oggi non ha nemmeno un impianto offshore in funzione. Il potenziale italiano stimato da Rse (Ricerca sul Sistema Energetico) è di circa 2 GW attraverso impianti fissi, e più di 10 GW con l’eolico galleggiante. Si potrebbe coprire il 10% della produzione elettrica nazionale, dice l’associazione Owemes. E l’impatto ambientale? Molto difficile da valutare, ma sicuramente le nuove turbine, posizionate ad almeno 15 chilometri dalla costa, aiuterebbero a risolvere i problemi di tipo acustico ed estetico. Per quanto riguarda le conseguenze sull’ecosistema e la fauna, diversi studi (come quello realizzato dal periodico Environmental Research Letters) hanno dimostrato come le installazioni eoliche abbiano effetti trascurabili sull’habitat naturale e sugli animali, almeno a breve termine.<p> <p> <p> <p> <p> <p><p> <p> <p><p> <p>", "time": "2018-01-30T06:00:00+01:00", "type": "scienza"}
{"title": "Così il respiro delle piante ripulisce l’aria di casa ", "url": "https://www.lastampa.it/2018/01/30/scienza/cos-il-respiro-delle-piante-ripulisce-laria-di-casa-mfXVQ6bizTxSnhxOq07VrJ/pagina.html", "review": "", "content": "<p> <p>Monossido di carbonio, biossido di azoto, idrocarburi policiclici aromatici, composti clorurati, tetracloroetilene, benzene, naftalene, formaldeide, Kathon CG (un antimicrobico contenuto nei detersivi) abitano con noi. Dietro al buon profumo dei pavimenti appena lavati spesso si nasconde una forma invisibile di inquinamento che provoca mal di testa, allergie, bruciori agli occhi. Se ne parla da anni, ma siamo figli del «bianco che più bianco non si può» e dello «splendido-splendente»: il bio è ancora una nicchia. <p> <p><p> <p> Eppure, a parte cambiare abitudini, eliminando insetticidi e vernici tossiche, possiamo migliorare l’aria indoor con un mix di piante, alcune facili e comunissime, come pothos e dracene, altre un po’ meno, come la Rhapis Excelsa, una palma originaria del Sud della Cina con fusto sottile e foglie a ventaglio. Sarà il caso di rivalutare anche la «noiosa» kenzia, un classico del salotto borghese, il ficus benjamina, o la varietà «elastica». A tutti i dirigenti, fino agli Anni 70, ne veniva data in dote una alta almeno un metro per sottolineare lo status. Non era una cattiva idea. Aiutava ad abbattere il fumo di sigaretta (non c’erano ancora i divieti) e le sostanze nocive prodotte da stampanti e fotocopiatrici.<p> <p><p> <p>Gli studi <p> <p>Il primo studio, pubblicato nel 1989, è della Nasa e comprende una lista di 50 piante più o meno decorative, più o meno banali, ma tutte utilissime. Una ricerca di Faber (l’azienda che ha inventato la cappa da cucina e ne produce molte, sofisticate ed eleganti) rilancia il discorso in termini di lifestyle con una sensibilità tutta contemporanea. Con la green designer Sonia Santella le «solite piante» diventano mix intelligenti di amiche anti-inquinamento da coltivare in cesti, cassette, piccole vasche, da accostare alle aromatiche per avere un po’ di profumo, o a qualche fiore.<p> <p><p> <p>«Certi living con la kenzia o il ficus in un angolo fanno parte di ricordi polverosi, demodé, ma basta cambiare posizione, creare un angolo verde con il falangio - ce ne sono alcuni bellissimi - e i pothos variegati, o raccogliere un gruppo di dracene, e ne guadagneremo in salute oltre alla gioia per gli occhi». La mite gerbera, una margherita decorativa e multicolor piuttosto comune fa la sua parte contro la trielina, sostanza usata nelle lavanderie a secco. Ce la portiamo a casa negli abiti puliti. L’anturium, che ha foglie lucide a forma di cuore e fiori cerati rosso brillante (i più belli), rosa o bianchi, è così servizievole da rimuovere 10 microgrammi di ammoniaca ogni ora e anche buone percentuali di formaldeide (usata per asciugamani, panni di carta, lacche), toluene (impiegato per sciogliere resine, grassi, oli, vernici, colle, coloranti) e xilene (solvente nella stampa e per la lavorazione delle gomme e del cuoio).<p> <p><p> <p>Eroine anti smog <p> <p> La felce di Boston è imbattibile contro il fumo, il gas dei fornelli, gli smalti e i sacchetti di plastica, ma l’edera che si arrampica ovunque, anche in casa se glielo permettete, è una super-eroina contro il biossido di azoto e le polveri sottili. In città inquinate come Milano, Torino e Napoli bisognerebbe farla crescere in abbondanza. Poi ci sono le meravigliose dracene, secondo gli scienziati le piante più sensibili e «interattive». Non solo combattono il malefico trio benzene-toluene-xilene, ma riducono lo stress, l’ansia, la tristezza. Non a caso la variante fragrans «massangena» è chiamata anche «tronchetto della felicità». Non è solo marketing.<p> <p><p> <p>Ma c’è un ma. Tanti dicono: non ho il pollice verde. Niente scuse. Alcune delle piante più servizievoli sono resistenti ai parassiti, alle dimenticanze (di acqua) e hanno pochissimo bisogno di cure. La Sansevieria trifasciata (detta «lingua di suocera», perché ha foglie carnose e lunghissime) assorbe alcool, acetone, benzene e piccole quantità di formaldeide e xylene. Di notte purifica l’aria dall’anidride carbonica e rilascia ossigeno. In cambio chiede poco: acqua una volta la settimana, luce anche indiretta, e non protesta. Altro che suocera.<p> <p> <p> <p> <p> <p> <p> <p><p> <p> <p><p> <p>", "time": "2018-01-30T07:30:30+01:00", "type": "scienza"}
{"title": "Chi produce più rifiuti in Europa? ", "url": "https://www.lastampa.it/2018/01/30/scienza/chi-produce-pi-rifiuti-in-europa-KdLGHLlTVRHpHhNJnR36FI/pagina.html", "review": "", "content": "<p> <p>I cittadini europei sono molto diversi per la quantità di rifiuti domestici che producono. In Romania si buttano via scarti di vario genere per un totale di 261 chili a persona all’anno, che equivalgono a un sacchetto di circa 700 grammi al giorno. In Danimarca si arriva a 770 chili a testa, quasi il triplo, che significano anche due chili di rifiuti al giorno. Quello dei danesi è un record, ma anche Svizzera e Norvegia sono oltre i 700 chilogrammi. Gli statistici di Eurostat che hanno compilato il rapporto  avvertono però che da un Paese all’altro possono esserci differenze nel modo in cui si dividono scarti domestici e industriali e anche nel modo in cui si compilano le statistiche.<p> <p><p> <p>La media tra tutti i Paesi dell’Unione europea, comunque, è 480 chili e l’Italia in questo caso è piuttosto allineata, con quasi mezza tonnellata (495 chili) per ciascuno: ogni giorno dalla casa di una famiglia di tre persone nel nostro Paese escono sacchetti con 4 chili di rifiuti. <p> <p><p> <p>Siccome i cittadini dell’Unione europea sono quasi 512 milioni, se si guarda il totale di rifiuti prodotti si arriva alla cifra di 245 milioni di tonnellate ogni anno (una quantità difficile da visualizzare: sarebbero 10 milioni di container per il trasporto delle merci) o 670 mila tonnellate al giorno.<p> <p><p> <p>Vent’anni fa le cose stavano quasi nella stessa maniera: nel 1995 i rifiuti pro capite erano 473 chili per ogni membro dell’Unione europea, però dopo una crescita fino all’anno 2000 è cominciato un declino continuo. Non tutti i Paesi sono diventati più virtuosi nello stesso modo e anzi la tendenza non è neppure univoca: ci sono nazioni come la Bulgaria che hanno ridotto moltissimo la quantità di scarti e altri come la Grecia e la Lettonia, ma anche la Danimarca e la Finlandia, in cui si butta via più pattumiera oggi di vent’anni fa. In Italia le cose sono peggiorate o migliorate a seconda di come si guardano i dati: buttiamo quasi 50 chilogrammi in più a testa rispetto al 1995, ma anche 50 chili in meno rispetto al massimo toccato dieci anni dopo, nel 2005. Come si sa, ci sono poi molte differenze tra città e città e tra regione e regione anche all’interno del nostro Paese.<p> <p><p> <p>Molto cambia a seconda del modo in cui i rifiuti vengono smaltiti. In tutta l’Unione europea vent’anni fa finivano in discarica 145 milioni di tonnelate di rifiuti all’anno, oggi si sono ridotti a 59 milioni, più o meno un quarto del totale dell’immondizia. Una quantità di poco superiore finisce negli inceneritori, che hanno invece raddoppiato la propria attività dal 1995. Il riciclo è arrivato al 30% del totale e le tonnellate di carta, vetro e plastica che vengono recuperate si è moltiplicata quasi per tre. Il compostaggio della parte umida dei rifiuti è salito al 17% e anche in questo caso le quantità sono triplicate in vent’anni.<p> <p><p> <p>In totale viene dunque riutilizzato in qualche modo il 47% dei rifiuti prodotti nell’Ue. Restano però sempre più di 125 milioni di tonnellate che prendono la strada degli inceneritori o delle discariche. L’Italia è un po’ più brava della media e ricicla o manda al compostaggio il 51% dei rifiuti, ma ci sono Paesi che fanno anche meglio. La Germania, per esempio, produce più spazzatura della media, con oltre 600 chilogrammi a testa all’anno, però è in grado di riutilizzarne i due terzi. E non solo: il resto va quasi tutto agli inceneritori e nelle discariche vengono gettati appena 9 chilogrammi di pattumiera per ogni tedesco (in Italia sono ancora 123).<p> <p> <p> <p> <p> <p><p> <p> <p><p> <p>", "time": "2018-01-30T10:34:06+01:00", "type": "scienza"}
{"title": "Vivere con lo smog, dalla tavola allo sport: come difendersi dall’inquinamento ", "url": "https://www.lastampa.it/2018/01/31/scienza/vivere-con-lo-smog-dalla-tavola-allo-sport-come-difendersi-dallinquinamento-KN5531r6LdN9HYuSakVMfL/pagina.html", "review": "", "content": "<p> <p>L’inquinamento dell’aria è causa di malattie acute e croniche che possono colpire tutta la popolazione: con un rischio più alto per i bambini, gli anziani e le donne in gravidanza. Ecco spiegato perché, considerando che fino a domani le regioni del Nord Italia saranno coperte dall’alta pressione e da uno spesso manto di nebbia, sono milioni gli italiani che si stanno chiedendo quali accorgimenti adottare contro l’emergenza di questi giorni. Con questo dossier proviamo a rispondere ad alcuni dei quesiti più ricorrenti sulle abitudini di tutti i giorni: dal comportamento da adottare nei confronti di bambini e anziani, alle scelte da compiere a casa e a tavola, fino al modo migliore per recarsi a lavoro. Un piccolo vademecum che non risolve il problema - servirebbero scelte drastiche, guidate dalla politica dietro indicazione della comunità scientifica - e dal quale è però sempre più difficile prescindere nei giorni dell’emergenza. <p> <p><p> <p>LEGGI ANCHE - Inquinamento, l’ultimatum dell’Ue: Italia verso il deferimento (M. Bresolin, R. Giovannini) <p> <p><p> <p>ANZIANI E BAMBINI - Asma e allergie, i piccoli più a rischio <p> <p>I bambini e gli anziani, assieme alle donne incinte, rappresentano le fasce della popolazione che più risentono dell’inquinamento di questi giorni. Le polveri sottili determinano un aumento dello stato infiammatorio, che nella fase acuta può determinare diverse ricadute per la salute: dalla recrudescenza dell’asma, delle allergie e della dermatite atopica (nei più piccoli) a quella della broncopneumopatia cronica ostruttiva negli anziani. Questi ultimi, in realtà, sono esposti anche a un più alto rischio di comparsa di eventi cardio e cerebrovascolari (infarti e ictus). Come comportarsi allora in attesa che l’aria diventi più respirabile? «Non è detto che le case siano più salubri degli ambienti all’aperto, motivo per cui continuo a consigliare alle mamme di portare i propri figli fuori almeno per un paio d’ore al giorno», osserva Giuseppe Mele, pediatra di famiglia e presidente dell’Osservatorio Nazionale sulla salute dell’infanzia e dell’adolescenza (Paidòss). Relativamente agli over 65, più restrittivo è invece Raffaele Antonelli Incalzi, ordinario di medicina interna al Campus Biomedico di Roma e presidente eletto della Società Italiana di Gerontologia e Geriatria. «In giornate così critiche gli anziani non dovrebbero uscire e rispettare la corretta areazione della casa: meglio se effettuata la mattina presto, in alternativa la sera tardi».<p> <p><p> <p>ALIMENTAZIONE - Prevenzione a tavola: più frutta e verdura <p> <p>Un’autentica dieta «anti-smog» non esiste. Ma alcune indicazioni utili per far fronte ai danni dell’inquinamento da polveri sottili a tavola sì, come spiega Marcellino Monda, direttore del reparto di dietetica e medicina dello sport all’Università della Campania Luigi Vanvitelli. «Scegliere una dieta ricca di antiossidanti aiuta la prevenzione, combatte i danni dei radicali liberi e contrasta l’invecchiamento precoce». Fin qui la scienza, che tradotta nella pratica rimanda al consumo «di almeno cinque porzioni al giorno di frutta e verdura, dando spazio a tutti i colori: dal bianco al viola, in modo da assumere a cadenza quotidiana una quantità sufficiente e varia di composti con proprietà antiossidanti e antinfiammatorie». Via libera dunque agli agrumi, alle mele, alle crucifere (broccoli, cavoli, cavolfiore, verza), alle carote e ai peperoni. Ma a tavola contano pure i condimenti. «L’olio extravergine di oliva è quello da privilegiare, in quanto ricco di sostanze che aiutano le difese dell’organismo». Guai infine a far mancare l’acqua: da consumare in una quantità compresa tra 1,5 e 2 litri al giorno. «È una bevanda imprescindibile, a maggior ragione in questo periodo dell’anno, in cui è d’aiuto alla diluizione e all’espulsione del muco, oltre che delle sostanze inquinanti all’interno del nostro corpo», chiosa Antonelli Incalzi.<p> <p><p> <p>ATTIVITÀ FISICA - Evitare sport all’aperto e la bici per spostarsi <p> <p> In una situazione come quella di questi giorni, sono milioni gli italiani che si interrogano: fare sport aerobici all’aria aperta (bici, corsa) è salutare oppure no? La risposta di Stefano Nardini, direttore del reparto di pneumologia all’ospedale di Vittorio Veneto e presidente della Società Italiana di Pneumologia, non lascia spazio ai dubbi. «Con l’attività fisica aumenta il volume di aria che entra nei polmoni e, di conseguenza, anche degli inquinanti in essa diluiti. In giornate come queste, dunque, meglio evitare, soprattutto se si vive nelle aree metropolitane del Nord Italia». Con simili condizioni ambientali, in altre parole, i rischi possono essere superiori ai benefici. Il divieto è un tantino meno perentorio soltanto «se si riesce a fare attività sportiva in zone di periferia o comunque nei parchi, preferibilmente al mattino presto». Quanto ai lavoratori abituati - dal Piemonte all’Emilia Romagna - a raggiungere il proprio posto di lavoro a piedi o in bicicletta, il consiglio è quello di abbandonare per qualche giorno il pendolarismo attivo. «A meno che la distanza non sia ridotta, è meglio prendere un mezzo pubblico - aggiunge lo specialista -. Pedalare accanto a una macchina vuol dire esporsi anche alle emissioni delle automobili e dei mezzi pesanti con motore diesel, che emettono più anidride carbonica rispetto a quelli a benzina». <p> <p><p> <p>IN CASA - Areare gli ambienti e tenere umida la casa <p> <p>La necessità di far fronte all’inquinamento atmosferico determina anche qualche accortezza in più nell’ambiente domestico, dove si rischia di trascorrere più ore del previsto. Nessun appartamento è privo di sostanze tossiche. Le principali fonti interne di inquinamento sono rappresentate da occupanti (uomo, animali), polvere (ricettacolo per i microrganismi), arredi, impianti (condizionatori, umidificatori, impianti idraulici) e fumo passivo. «Quest’ultimo rappresenta la minaccia più incombente per la nostra salute - afferma Nardini -. Seppur con un effetto dipendente dalla dose di esposizione, le conseguenze per la salute di chi lo respira sono le stesse che si registrano nei fumatori». Più sfumato è il tema del fumo di terza mano, che si deposita in ogni caso su tutte le superfici: arredi, indumenti, mensole. «Soprattutto se in casa ci sono anziani, è importante che l’ambiente sia sempre umido, per evitare la disidratazione», aggiunge Antonelli Incalzi. Mentre Mele raccomanda «di non tenere mai un bambino in stanze in cui la temperatura superi i 21 gradi: se l’aria è troppo secca, aumenta la circolazione dei virus responsabili delle infezioni respiratorie». Le finestre, in ogni caso, vanno comunque aperte. «Meglio se al mattino presto», concordano gli specialisti. Quanto al bucato, è il messaggio finale di Nardini, «è opportuno stenderlo all’interno perché, rispetto al passato, oggi nell’aria sono presenti inquinanti invisibili, ma comunque potenzialmente tossici per l’uomo».<p> <p><p> <p><p> <p> <p> <p> <p> <p><p> <p> <p><p> <p>", "time": "2018-01-31T07:00:00+01:00", "type": "scienza"}
{"title": "Gli italiani e la passione per la minerale", "url": "https://www.lastampa.it/2018/02/02/scienza/gli-italiani-e-la-passione-per-la-minerale-WHVQiXu9PS0vHUjpDucF0N/premium.html", "review": "", "content": "<p> <p>I numeri parlano chiaro: i 140 stabilimenti che in Italia lavorano per gli oltre 260 marchi di «minerale» hanno imbottigliato nel 2015 ben 13,8 miliardi di litri di acqua. Il 71% «liscia», il 12,3% frizzante, l’11,2 effervescente naturale, il 5,3% leggermente gassata. In totale, ogni italiano si è bevuto quell’anno la bellezza di 208 litri di acqua in bottiglia. Secondo il Censis il 61,8% delle famiglie sceglie la minerale, preferita alla quasi gratuita acqua di rubinetto, spendendo circa 240... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": " | 02 febbraio 2018", "type": "scienza"}
{"title": "Inquinamento, l’ultimatum dell’Ue: Italia verso il deferimento ", "url": "https://www.lastampa.it/2018/01/31/scienza/inquinamento-lultimatum-dellue-italia-verso-il-deferimento-kkqpGicd8JgbNKAqXYFzXK/pagina.html", "review": "", "content": "<p> <p>Il fiato dell’Ue sul collo dell’Italia è sempre più asfissiante. E il rischio che la Commissione porti il nostro Paese alla Corte di Giustizia dell’Unione Europea per le insufficienti risposte all’emergenza smog è tutt’altro che scongiurato. Le misure prese non bastano, bisogna fare di più. E in fretta, sostengono a Bruxelles. Altrimenti il deferimento alla Corte sarà inevitabile<p> <p><p> <p>Se dovesse succedere, comunque, certamente non succederà nell’immediato. «Non prima di marzo», assicura una fonte comunitaria, che però riconduce il rinvio a «un vizio di forma» nella procedura di infrazione aperta e smentisce possibili collegamenti con le vicine elezioni. Sarà, di certo la riunione a Bruxelles è servita a prendere tempo. <p> <p><p> <p>Non solo all’Italia, visto che sul banco degli imputati ci sono altri otto Paesi. Tra questi figura la Germania, che rischiava seriamente di finire davanti ai giudici di Lussemburgo nelle prossime settimane. Sarebbero stati infatti i pesi massimi di Berlino ad aver spinto la Commissione a organizzare il mini-summit di ieri con il commissario all’Ambiente, Karmenu Vella. Un evento inedito che aveva come principale obiettivo quello di far tirare per un po’ il fiato ai governi coinvolti, nonostante l’aria pesante che si respira nei loro Paesi.<p> <p><p> <p>Però siamo già oltre i limiti, ambientali e temporali. «Le scadenze sono passate da tempo - ha sbottato ieri il commissario maltese - e non possiamo permetterci altri ritardi». Vella ha messo subito le cose in chiaro con i ministri di Italia, Francia, Germania, Gran Bretagna, Spagna, Repubblica Ceca, Ungheria, Romania e Slovacchia: «Il problema va affrontato con tutta l’urgenza necessaria». Perché, stima la Commissione, in Europa ogni anni 403 mila decessi prematuri sono attribuibili all’inquinamento dell’aria. Solo il nostro Paese ne conta 60 mila.<p> <p><p> <p>L’Italia, presente con il ministro dell’Ambiente Gian Luca Galletti, al tavolo europeo ha presentato il pacchetto di misure già definite nel corso degli ultimi mesi, senza ulteriori novità o annunci di altre iniziative. Il più significativo è il piano antismog siglato dalle Regioni della Valle Padana, che fissa, tra l’altro, i parametri di intervento delle amministrazioni locali, stabilendo quando attuare i blocchi del traffico, quali categorie di veicoli coinvolgere, e altre limitazioni, come ad esempio il divieto di attivare sistemi di riscaldamento a biomasse. Altra misura illustrata è il cosiddetto «decreto caldaiette», che mette in campo 900 milioni di euro per l’efficienza energetica delle caldaie, con incentivi fiscali fino al 65% della spesa per l’acquisto di quelle meno inquinanti; oppure il recente recepimento di una direttiva europea che fissa limiti più rigidi di quelli Ue per gli impianti «medi», tra 1 e 50 MW, che bruciano combustibili o gas fossili, biogas o biomasse; infine, le linee guida sulla limitazione delle emissioni in campo agricolo. Sullo sfondo, gli obiettivi fissati (ma per ora solo sulla carta) dalla Strategia Energetica nazionale, che (tra l’altro) prospetta 5 milioni di auto elettriche nel 2030 e la chiusura delle centrali a carbone entro il 2025.<p> <p><p> <p>«Abbiamo portato all’attenzione della Commissione tutto il lavoro fatto in questi anni - ha detto Galletti - che ha dato risultati evidenti in termini di miglioramento della qualità dell’aria: basti pensare che gli sforamenti, dal 2000 ad oggi, si sono ridotti di più del 70%». Una strategia che non convince però gli ambientalisti di Greenpeace e Legambiente, secondo cui si tratta di misure «in ordine sparso e attuate male». E che chiedono provvedimenti molto più drastici su trasporti, mobilità e riscaldamento. <p> <p><p> <p> <p> <p> <p> <p><p> <p> <p><p> <p>", "time": "2018-01-31T07:00:00+01:00", "type": "scienza"}
{"title": "La firma di Renzo Piano sulla prima residenza “zero waste”di NY ", "url": "https://www.lastampa.it/2018/02/02/scienza/la-firma-di-renzo-piano-sulla-prima-residenza-zero-wastedi-ny-8SrPY3glbfIJSlt9FiUyeN/pagina.html", "review": "", "content": "<p> <p>È candidata a conquistare la palma di prima struttura residenziale di Manhattan a «sprechi zero». È il «565 Broome Street», il nuovo complesso che dominerà Soho e si affaccerà sull’Hudson River, entrando di diritto a far parte del nuovo skyline di Manhattan, essendo la torre residenziale più alta del quartiere. E sicuramente la più verde, come sottolineato il 3 novembre nella cerimonia di inaugurazione del nuovo palazzo all green. È un progetto che ha molto di italiano, sviluppato dal gruppo Bizzi &amp; Partners, e poi perché ha l’impronta del guru del design architettonico Renzo Piano. Trenta piani per un totale di quasi 90 metri di altezza, ospiterà 115 unità abitative oltre ai due piani più bassi destinati ad attività commerciali.<p> <p><p> <p> L’opera «Renzo Piano Building Workshop» si estende su un totale di 30.700 metri quadrati ed ha un valore iniziale di 700 milioni di dollari. L’aspetto più rilevante è però che sarà il primo palazzo residenziale di Manhattan con certificazione zero waste, nessuno spreco. Il riferimento è al programma del comune di New York che assegna la certificazione a chi riduce di oltre il 90% gli sprechi. «Abbiamo creato una partnership con una società dedicata per raggiungere l’obiettivo nella nostra struttura», spiega Alessandro Pallaoro, manager del gruppo. <p> <p><p> <p>Il punto di partenza è stata la dimensione del progetto, tale da poter introdurre innovazioni, funzionalità e servizi come non hanno altri palazzi nella zona. «Abbiamo puntato sull’eccellenza sotto tutti i punti di vista, non solo nel design, ma nelle tecniche di costruzione e nei materiali, sempre con un’ottica improntata sulla sostenibilità ambientale». Come i pannelli di rivestimento della facciata Low Iron Glass, che permettono di ridurre l’impatto acustico e la dispersione termica, traducendosi in notevole risparmio energetico. Renzo Piano ha poi inserito alberi all’interno, ed è stato messo a punto un sistema di riciclaggio dell’acqua piovana. <p> <p><p> <p>  <p> <p> <p> <p> <p><p> <p> <p><p> <p>", "time": "2018-02-02T06:00:00+01:00", "type": "scienza"}
{"title": "“Basta bottiglie di plastica. Bevete acqua del rubinetto” ", "url": "https://www.lastampa.it/2018/02/02/scienza/basta-bottiglie-di-plastica-bevete-acqua-del-rubinetto-6zOkXAbguSF4ggXEkSBiXO/pagina.html", "review": "", "content": "<p> <p>Lasciate la bottiglia al supermercato, bevete l’acqua del rubinetto. È questo il senso della nuova iniziativa della Commissione europea, che ha deciso di rimettere mano alla direttiva sulle acque potabili: nuovi standard qualitativi, maggiore trasparenza sulle informazioni ai cittadini, armonizzazione nei metodi di valutazione e migliori infrastrutture per garantire l’accesso a una più vasta platea. Con un obiettivo dichiarato: ridurre drasticamente il consumo di acqua in bottiglia. Che vede l’Italia svettare diverse spanne sopra tutti gli altri. <p> <p><p> <p>Ognuno di noi, in media, ogni anno si beve 208 litri di acqua in bottiglia. Siamo i primi in Europa (dove la media è di 106 litri a testa) e i secondi al mondo, dietro ai messicani (244 litri). «Da bambino ho vissuto in Italia – spiega il vicepresidente della Commissione, l’olandese Frans Timmermans – e ricordo che a volte si rischiava la salute bevendo acqua del rubinetto. Oggi non è più così, ma nel Paese si è creata una cultura che resiste». Difficile cambiarla in poco tempo, ma l’Europa ci vuole provare. Non c’è l’intenzione di imporre a bar e ristoranti di servire anche acqua del rubinetto (molti si rifiutano), si preferisce agire su altri fronti: «Niente obblighi – aggiunge Timmermans – ma bisogna dare ai cittadini gli strumenti per scegliere». Una valutazione d’impatto fatta dai tecnici della Commissione stima una possibile riduzione del 17 per cento del consumo di acqua in bottiglia con le nuove norme, che potrebbe portare a un risparmio di 600 milioni di euro l’anno per le famiglie europee e a una riduzione dell’inquinamento da plastica.<p> <p><p> <p>L’Italia è anche il primo Paese in Europa per consumo pro-capite di acqua (non solo per uso alimentare): 243 litri al giorno, quando la media Ue è di 120 litri. Eppure resta la diffidenza e per bere si continua a preferire la bottiglia. «Per cambiare, i consumatori devono avere fiducia. E per aumentare la fiducia serve più trasparenza», dice Karmenu Vella, commissario Ue all’Ambiente. Per questo, la nuova direttiva imporrà ai distributori di mettere a disposizione degli utenti maggiori informazioni, anche online, su consumo, struttura dei costi e prezzo al litro (che in media è di due millesimi di euro). Maggiore visibilità anche sul livello qualitativo dell’acqua, con un’evidenza particolare «per le sostanze nutritive come calcio e magnesio». <p> <p><p> <p>Nella direttiva ci sono poi 18 parametri che sono stati inseriti o rivisti per garantire e migliorare gli standard qualitativi delle acque europee. La Commissione ha seguito le raccomandazioni dell’Organizzazione mondiale della Sanità e i nuovi criteri puntano a ridurre «batteri e virus patogeni, le sostanze nocive presenti naturalmente come uranio e le microcistine, la contaminazione da attività industriali che rilascia sostanze chimiche perfluorate e i sottoprodotti da disinfestazione come clorato o il biosfenolo A». Anche su questo fronte Bruxelles fa una stima: con i nuovi parametri qualitativi, i rischi potenziali legati al consumo di acqua potabile si ridurrebbero dal 4 all’1 per cento. Un altro pilastro della nuova normativa – che ora dovrà essere approvata dal Consiglio e dal Parlamento europeo – punta a migliorare l’accessibilità all’acqua potabile. È un problema che – stando alle cifre – non riguarda l’Italia, dove la rete riesce a raggiungere il 99 per cento della popolazione. Ma in Europa resta un ostacolo, se è vero che l’11 per cento dei cittadini deve ancora far fronte a problemi di scarsità di acqua potabile. La situazione che tocca in modo particolare la Romania, ultima in classifica, dove soltanto il 57 per cento dei cittadini ha accesso all’acqua potabile.<p> <p><p> <p> <p> <p> <p> <p><p> <p> <p><p> <p>", "time": "2018-02-02T07:12:10+01:00", "type": "scienza"}
{"title": "Il vetro, il più amato dagli italiani ", "url": "https://www.lastampa.it/2018/02/04/scienza/il-vetro-il-pi-amato-dagli-italiani-QIfyTS4COdC52cIhGVPfjI/pagina.html", "review": "", "content": "<p> <p>Igienico, salutare, ecologico, riciclabile, sicuro, bello, poliedrico. Sono solo alcuni degli aggettivi espressi dagli italiani per descrivere il vetro e raccolti nella ricerca “Il valore sociale di prodotti e attività dell’industria vetraria in Italia”, condotta dal Censis su commissione di Assovetro, l’associazione dei produttori di vetro di Confindustria.<p> <p><p> <p>Lo studio rivela uno spaccato sociale interessante, nell’era dell’usa e getta e della plastica, che va al di là delle considerazioni economiche toccando stili di vita, modelli di consumo, valori. Un materiale antico come il mondo ma profondamente attuale che ben si armonizza con le necessità della vita contemporanea, con la nostra salute e con il rispetto del Pianeta. Il vetro interpreta bene il nostro tempo, tanto che per 28 milioni di italiani è poco o per niente sostituibile con altri materiali in ambiti di vita decisivi: garanzia di qualità per le bottiglie di vino (per il 40,9% della popolazione non sono mai sostituibili), per quelle di birra (31,7%) per i contenitori di profumi (25,9%), ma anche per lampadari, contenitori per farmaci, per l’industria edilizia.<p> <p><p> <p>“La potenza del valore sociale del vetro”, afferma Massimiliano Valerii, direttore generale del Censis, “risiede nella capacità di dare risposte efficienti, funzionali e credibili al crescente bisogno di sicurezza, soprattutto alimentare. Assume in sé valori fondamentali nell’immaginario collettivo degli italiani e ha un impatto concreto negli stili, nei comportamenti, nei consumi ”.<p> <p><p> <p> È inoltre riconosciuto come materiale riciclabile per eccellenza, una soluzione concreta alla domanda sociale di sostenibilità: in Italia viene riciclato oltre il 71% dei contenitori ma, secondo il direttore di Assovetro Ezio Borreani, “abbiamo ampi margini di miglioramento, soprattutto al Sud. Ci poniamo obiettivi quantitativi e qualitativi: in Germania riescono a fare una raccolta differenziata per colore che consente di risparmiare energia nei processi di lavorazione”. Diffondere la cultura della raccolta differenziata cercando di eliminare materiali impropri come ceramica e cristallo (che contiene piombo) è un altro dei target per il prossimo futuro.<p> <p><p> <p>Tornando alla ricerca del Censis, altro valore aggiunto è quello di far coesistere nel quotidiano funzionalità ed estetica, produzione industriale e design: basti pensare alle forme originali e ai colori delle bottiglie e dei vasi che identificano e rendono immediatamente riconoscibili prodotti e marchi, un whiskey, una bibita, una crema spalmabile.<p> <p><p> <p>UN SETTORE IN CRESCITA <p> <p>Il consumo procapite di vetro in Italia è uno dei più alti in Europa: spendiamo 78,5 euro l’anno contro i 75,6 dei tedeschi, i 64 dei francesi, i 58,5 dei britannici. Siamo sopra la media Ue di 10 euro: qualità, sicurezza e convivialità sono componenti decisivi del nostro modo di vivere e il vetro ben si adatta a uno stile tutto italiano. Nei contenitori di vetro l’acqua dura il doppio che in quelli di plastica, la passata il triplo, in Italia solo l’11% del vino è imbottigliato nel tetrapak e “non mi meraviglierebbe anche il ritorno del latte nei contenitori di vetro”, ammette Marco Ravasi, presidente dei produttori di vetro cavo.<p> <p><p> <p>Tutti, o quasi, gli indicatori economici di settore sono in crescita per un’industria che dà lavoro a 20.200 persone e che ha un impatto economico di 1,5 miliardi di euro l’anno. Per citare solo i dati del settore del vetro cavo, nei primi dieci mesi del 2017 si sono prodotte quasi 3 milioni di tonnellate di bottiglie (+1,8% rispetto allo stesso periodo del 2016), 230mila di vasi (+5,6%), 142mila di flaconi (+2%), 126mila di prodotti casalinghi (+1,3%).<p> <p><p> <p>Il ciclo chiuso produzione-uso-riciclo-produzione fa del vetro un perfetto esempio di economia circolare. Grazie al riciclo del vetro si risparmiano ogni anno 3,2 milioni di tonnellate di materie prime vergini (1,6 volte il peso del Colosseo) e 332 milioni di metri cubi di metano (pari ai consumi domestici di una città come Genova), si riducono le emissioni di CO2 di circa 2 milioni di tonnellate, pari a quanto assorbe una foresta vasta più della Puglia. Negli ultimi 20 anni si sono ridotte le emissioni di ossidi di azoto (-20%), ossidi di zolfo (-9%) e polveri (-50%).<p> <p>Da sottolineare, poi, che l’attività di approvvigionamento di materie prime e rottami è di provenienza nazionale per l’81% e il 66% viene reperito nel raggio di 300 chilometri: quello dei contenitori di vetro in Italia, dunque, è un settore (quasi) a chilometro zero.<p> <p> <p> <p> <p> <p><p> <p> <p><p> <p>", "time": "2018-02-04T06:00:00+01:00", "type": "scienza"}
{"title": "SMART-Plant, dai rifiuti la fabbrica di nuova materia ", "url": "https://www.lastampa.it/2018/02/03/scienza/smartplant-dai-rifiuti-la-fabbrica-di-nuova-materia-0cEQ14a7mjsJlyUNR45EaK/pagina.html", "review": "", "content": "<p> <p>Migliorare l’efficienza energetica degli impianti di depurazione esistenti recuperando al contempo cellulosa, fosforo, biopolimeri e altri materiali di valore ai quali donare una seconda vita. Il tutto abbattendo le emissioni di gas serra come anidride carbonica, ossidi di azoto e metano. Non si tratta di fantascienza, ma di SMART-Plant, un progetto europeo da 10 milioni di euro che punta a convertire gli impianti di trattamento delle acque reflue urbane in motori di economia circolare.<p> <p><p> <p>“Da oltre un secolo i depuratori convenzionali a fanghi attivi consumano energia per ossidare quella materia organica dalla quale potremmo ricavare energia e nuovi materiali” spiega Francesco Fatone, professore all’Università politecnica delle Marche e coordinatore del progetto. “Dai reflui possiamo inoltre recuperare nutrienti inorganici come azoto e fosforo, considerati critici per la salute del suolo. E recuperare acqua da destinare all’agricoltura”. Si tratta di un pacchetto di tecnologie già disponibili, la cui efficacia è stata dimostrata in laboratorio o su impianti pilota. E che ora sono in fase di rodaggio in sei depuratori reali di altrettanti Paesi, con l’obiettivo di validare le performance in condizioni impiantistiche e climatiche differenti: Grecia, Israele, Italia, Paesi Bassi, Regno Unito e Spagna. <p> <p><p> <p>Due impianti dimostrativi si trovano nel comune di Carbonera in un depuratore dell’azienda Alto Trevigiano Servizi. Realizzati nel 2017 e già avviati in piena potenzialità, sono in fase di ottimizzazione e saranno ufficialmente inaugurati l’8 febbraio presso l’auditorium della Provincia di Treviso alla presenza di funzionari della Commissione Europea e del Ministero dell’Ambiente. “Tra i cinque, quello di Carbonera è forse il sito più rilevante. Le tecnologie SMART-plant integrano la linea del trattamento fanghi esistente recuperando circa 700 grammi al giorno di poliidrossialcanoati, in una linea dimostrativa, e recuperano biologicamente il fosforo, nella linea in piena scala” spiega l’ingegnere. Gli stessi compiti sono svolti sulla linea acque dal gemello spagnolo a Manresa. Dalla carta igienica usata, l’impianto olandese di Geestmerambacht recupera ogni giorno 400 chili di cellulosa. Mentre in Israele e nel Regno Unito si estraggono rispettivamente metano, fosforo e azoto, oltre a produrre acqua per il riutilizzo agricolo.<p> <p><p> <p>L’approccio di SMART-Plant non è solamente tecnologico ma prevede la validazione di un modello di business circolare fondato su sinergie intersettoriali. Non a caso, il progetto coinvolge sette istituti di ricerca ma anche una ventina tra gestori del servizio idrico, produttori di tecnologie e servizi di ingegneria, produttori di materiali da costruzione, aziende chimiche e consulenti economico-finanziari. “Perché SMART-Plant abbia successo dobbiamo dimostrare la redditività delle sue innovazioni, altrimenti le aziende non investono” ragiona Fatone, che punta alla creazione di un portafoglio di soluzioni declinabili a seconda delle diverse casistiche europee”. La principale indiziata è l’industria chimica, potenzialmente interessata alla produzione di biopolimeri e fertilizzanti. “Un’azienda britannica che produce materiali biocompositi è già parte del consorzio ma anche in Italia inizia a muoversi qualcosa” rivela l’ingegnere. <p> <p><p> <p>Un altro aspetto sul quale il team è al lavoro è la definizione dell’accettabilità sociale e degli standard di qualità delle materie recuperabili. Motivo per il quale SMART-Plant è stato inserito all’interno del primo Innovation Deals della Commissione Europea. “Qui sono vagliate misure concrete per superare le barriere che frenano l’economia circolare. Per esempio, sareste disposti a leggere un quotidiano stampato sulla carta igienica riciclata?” sorride Fatone.<p> <p><p> <p> <p> <p> <p> <p><p> <p> <p><p> <p>", "time": "2018-02-03T00:00:00+01:00", "type": "scienza"}
{"title": "Spreco alimentare, italiani più attenti, ma è ancora troppo il cibo che finisce nella spazzatura ", "url": "https://www.lastampa.it/2018/02/05/scienza/spreco-alimentare-italiani-pi-attenti-ma-ancora-troppo-il-cibo-che-finisce-nella-spazzatura-4wTh4i0Fh3eS5t3RLJ22VO/pagina.html", "review": "", "content": "<p> <p>Un etto a testa, al giorno. È il cibo che in media finisce nella spazzatura nelle case degli italiani, secondo gli ultimi dati raccolti dal progetto Reduce, coordinato da Luca Falasconi dell'Università di Bologna e promosso dal ministero dell’Ambiente in collaborazione con l’università di Bologna e la campagna Spreco Zero, e resi noti alla vigilia della 5° Giornata nazionale di prevenzione dello spreco alimentare. Ogni anno la famiglia media butta 84,9 chilogrammi, dato che a livello nazionale fa salire il conto a 2,2 milioni di tonnellate di cibo. Spreco che ci costa 8,5 miliardi di euro, circa lo 0,6 per cento del pil (prodotto interno lordo). <p> <p><p> <p>È questo il quadro che emerge dalla prima ricerca condotta nel nostro Paese e basata su dati reali: 400 le famiglie coinvolte che, per una settimana e sotto il coordinamento della ricercatrice Claudia Giordano dell’università di Bologna, hanno annotato scrupolosamente quanto fosse il cibo buttato, di che tipo e il perché non venisse consumato, in un diario compilato quotidianamente. <p> <p><p> <p>IN ITALIA SI SPRECA DI MENO <p> <p>Numeri certo alti, che però risultano essere il 40 per cento in meno rispetto all’ultimo rapporto Waste Watcher 2016 (le stime parlavano di 16 miliardi di danno economico, pari all’1 per cento del pil). “È certamente una buona notizia che sta a dimostrare in primo luogo che abbiamo messo a punto una metodologia quantitativa che ci ha dato una misurazione inferiore alla stime precedenti”, spiega il professor Andrea Segrè, docente di Politica agraria internazionale e comparata all’università di Bologna e fondatore Last Minute Market. “In seconda battuta, ci dimostra che le campagne lanciate ormai dieci anni fa e sopratutto l’istituzione della Giornata nazionale di prevenzione dello spreco alimentare, abbiano in qualche modo aumentato la consapevolezza dei consumatori italiani”. <p> <p><p> <p>SI SPRECA DI PIÙ A SCUOLA E NEI SUPERMARKET <p> <p>Ma sono altri i numeri che fanno riflettere. Secondo lo studio, coordinato dal ricercatore Matteo Boschini dell’università di Bologna, e che ha coinvolto 73 plessi di scuola primaria, 35 dei quali in Emilia Romagna, 25 in Lazio e 18 in Friuli Venezia Giulia, si è evidenziato come il 29,5 per cento del pasto viene gettato. “Nel luogo reputato a fare educazione alimentare, il cibo viene invece buttato. Sono soprattutto frutta e verdura gli alimenti più sprecati, che dal punto di vista della nutrizione dovrebbero essere parte fondamentale del pasto”, sottolinea Segrè. Anche la grande distribuzione registra dati elevati, sopratutto per quel 35 per cento di spreco che potrebbe essere recuperabile per l’alimentazione umana. Ma c’è un dato in controtendenza: sprecano di più i supermercati più piccoli, che i grandi ipermercati (18,8 kg/anno dei primi contro i 9,5 kg/anno dei secondi).<p> <p><p> <p>FUNZIONA LA LEGGE SULLO SPRECO ALIMENTARE <p> <p>Con l’entrata in vigore della legge Gadda, le donazioni e il recupero sono però aumentati. Secondo il Banco Alimentare le donazioni delle eccedenze hanno segnato una crescita del 21,4 per cento, ovvero sono state recuperate 5.573 tonnellate di derrate alimentari (ottobre 2016-settembre 2017), contro le 4.635 dell’anno precedente. “Dopo l’entrata in vigore della legge 166, abbiamo riscontrato un progressivo cambio di cultura degli operatori della filiera, concretamente testimoniato dall’aumento dei punti vendita disponibili e per quantità di alimenti recuperati”, commenta in una nota Andrea Giussani, presidente di Banco Alimentare. Anche Coop ad esempio riferisce che l’incidenza media delle eccedenze alimentari è dimezzata rispetto a quella registrata dal resto della grande distribuzione, sottolineando come le donazioni siano aumentate del 15 per cento rispetto all’anno precedente: 6mila tonnellate di derrate alimentari donate a più di 900 associazioni, per un valore pari a 28 milioni di euro.<p> <p><p> <p>Campagne di sensibilizzazione condotte anche dalle aziende, nell’ambito di progetti educativi o di responsabilità sociale, attivati nelle scuole, nelle famiglie, sui social network. Come il progetto “Momenti da non sprecare” di Whirlpool, che ha visto lo scorso anno partecipare attivamente più di 550 classi nelle scuole primarie di Lombardia e Marche. Lo scopo era appunto quello di insegnare agli studenti cos’è lo spreco alimentare e quali invece le buone pratiche da applicare tutti i giorni in famiglia, dal fare la spesa alla conservazione corretta degli alimenti. <p> <p>O come “Share a meal”, campagna promossa da Unilever Italia in collaborazione con il World food programme (Wfp), che ha chiesto ai partecipanti di impegnarsi a partire dalla cucina, inventando e testando nuove ricette antispreco. L’obiettivo era quello di risparmiare e allo stesso tempo invitare tutti i partecipanti a fare una donazione per sostenere il programma School Meals in Kenya. Dal 2014 a oggi è stato possibile donare l’equivalente di circa 4 milioni di pasti nelle scuole del Paese africano, aiutando i minori a frequentare la scuola e avere un pasto quotidiano garantito. “In un mondo come quello di oggi non possiamo non pensare che ciò che avviene da noi non abbia ripercussioni dall’altra parte del pianeta. Lo spreco ha un impatto sull’ambiente, perché si perdono risorse, energia e si creano rifiuti”, dichiara Tiziana dell’Orto, direttore generale di Wfp. “Risparmiando sullo spreco possiamo anche pensare di donare qualcosa a coloro i quali non è garantito l’accesso al cibo”. La ricetta è presto scritta: prevenzione ed educazione nella case degli italiani, recupero e donazioni da parte delle aziende operanti nel settore. Lo spreco alimentare è un lusso che non possiamo più permetterci.<p> <p><p> <p> <p> <p> <p> <p><p> <p> <p><p> <p>", "time": "2018-02-05T00:00:00+01:00", "type": "scienza"}
{"title": "Calendario Lavazza 2018, 17 scatti per salvare il pianeta Terra (entro il 2030) ", "url": "https://www.lastampa.it/2018/02/06/scienza/calendario-lavazza-scatti-per-salvare-il-pianeta-terra-entro-il-Wx6vrYYEOvLueEHdFWGYjO/pagina.html", "review": "", "content": "<p> <p>Il 2030 è la data ultima individuata dall’Onu per trasformare il pianeta in un luogo più sostenibile. Ma dall’adozione della risoluzione votata dai 193 stati membri delle Nazioni Unite nel 2015 molto poco è accaduto. <p> <p><p> <p>Accogliendo i 17 Obiettivi di Sviluppo Sostenibile delle Nazioni Unite Sustainable Development Goals, SDGs l’azienda italiana Lavazza ha affidato a Platon Antoniou, fotografo e storyteller inglese di origini greche, il compito di immortalare senza filtri altrettanti fra i nomi più o meno noti della contemporaneità: dallo chef Massimo Bottura all’attore statunitense Jeremy Renner; dalla paladina degli oceani Alexandra Cousteau (nipote dell’immortale Jacques) a Carlo Petrini, fondatore di Slow Food; da Andre Agassi fino a Jeffrey Sachs, Direttore del Network dell’Onu per lo Sviluppo Sostenibile, fino all’ideatore della Blue Economy Gunter Pauli e il co-fondatore di Rainforest Alliance Daniel Katz. Tutti ambasciatori della sostenibilità.<p> <p><p> <p>17 foto per un anno, dunque, Tutti per uno e uno per tutti. Al grido dei moschettieri, il calendario Lavazza 2018 (visibile online sul sito calendar.lavazza.com) rilegge i volti dei 17, ciascuno per il proprio impegno: cambiamento climatico, smog, inquinamento dei mari, sanità, diritti civili. <p> <p>17 volti che raccontano altrettante storie e un’unica domanda rivolta a tutti. Utenti, cittadini, aziende, istituzioni. 2030 What Are You Doing? «E tu, che cosa stai facendo (per salvare il pianeta Terra)»?<p> <p><p> <p>  <p> <p> <p> <p> <p><p> <p> <p><p> <p>", "time": "2018-02-06T00:00:00+01:00", "type": "scienza"}
{"title": "Olanda, pedalando su asfalto “arricchito” da carta igienica usata ", "url": "https://www.lastampa.it/2018/02/06/scienza/olanda-pedalando-su-asfalto-arricchito-da-carta-igienica-usata-WdajAooVUuWRrPurhj0USP/pagina.html", "review": "", "content": "<p> <p>Vedi alla voce economia circolare. Ogni anno in Olanda si consumano 180mila tonnellate di carta igienica, che sinora venivano filtrate e incenerite (al costo di 180 euro a tonnellata). Finora nessuno aveva avuto una idea brillante e fattibile per recuperarla e riutilizzarla. Ma mai dire mai. Due aziende olandesi, la Knn Cellulose e la CirTec hanno elaborato qualche anno fa una tecnologia per la selezione e il trattamento della cellulosa contenuta nella carta igienica che finisce nei reflui urbani. E hanno poi avuto l’idea di usarla per produrre asfalto.<p> <p><p> <p>«Prendiamo la carta igienica contenuta nel flusso di reflui - spiega Erik Pijlma, direttore della Knn Cellulose - e la filtriamo con setacci industriali con fori da 0,35 millimetri. Il materiale che ne risulta viene inviato a una serie di macchinari che puliscono, sterilizzano, sbiancano e asciugano questo materiale, fino a produrre cellulosa sotto forma di un materiale soffice e grigiastro, che è indistinguibile da molte altre fibre di cellulosa, e che può avere molti utilizzi. Come ottimo isolante in bioedilizia, ad esempio, ma può essere miscelato anche nell’asfalto». <p> <p><p> <p>Infatti. È così nato un consorzio di autorità locali e imprese edili - Wetterskip Fryslân, (la società idrica della Frisia), la Provincia della Frisia, Stowa, Jansma &amp; Roelofs, Esha Infra Solutions e KNN Cellulose - e il progetto è diventato realtà. Prima realizzazione un tratto di un chilometro della pista ciclabile che collega Leeuwarden a Stiens. Detto, fatto: i lavori sono stati completati lo scorso 15 settembre, e le prime prove sembrano essere andate più che bene: l’asfalto è ottimo. Ora il consorzio pianifica di bitumare con questo materiale altre due piste ciclabili. Lo scorso maggio, lo stesso asfalto con carta igienica è stato usato per rinforzare una diga sull’isola frisona occidentale di Ameland. E in giugno, per riparare il parcheggio di uno zoo per bambini a Groningen. Persino la città di Amsterdam ha manifestato interesse per l’utilizzo negli asfalti delle sue piste ciclabili di cellulosa proveniente da acque reflue.<p> <p><p> <p>Ma perché si usa la cellulosa per produrre asfalto? La maggior parte delle strade in Olanda - paese notoriamente molto piovoso - viene asfaltata con un conglomerato bituminoso drenante chiamato Ogfc (Open graded friction course), caratterizzato da una porosità strutturale e dalla permeabilità all’acqua. In pratica, assorbe la pioggia più rapidamente e migliora la sicurezza della guida. L’Ogfc è un prodotto di qualità, che richiede maggiori volumi di bitume e contiene anche una quota di cellulosa, che serve da addensante. In media una tonnellata di asfalto richiede almeno 3-5 chili di fibra di cellulosa, e in Olanda, paese con ben 35mila chilometri di piste ciclabili, l’industria delle costruzioni ha bisogno di circa 10-15mila tonnellate all’anno. L’impianto di Geestmerambacht della CirTec oggi recupera solo 400 chilogrammi di cellulosa al giorno. Una goccia nel mare, ma teoricamente è un business che ha spazi di crescita che vanno al di là dell’edilizia. Una parte della cellulosa così prodotta viene infatti anche esportata nel Regno Unito, dove la Brunel University sta lavorando sulla tecnologia per trasformare la carta igienica «usata» in fonte energetica, per farci bottiglie di bioplastica e altri prodotti.<p> <p><p> <p> La chiave di tutto è l’avanzamento tecnologico, la ricerca. E non a caso il progetto è nato a Leeuwarden, che è sede dell’European Technical Water Hub, il cosiddetto Waternet, un centro finanziato anche dal governo olandese dove si sperimentano tecniche innovative per il riciclaggio dei reflui. Il progetto Van Afval naar Asfalt (“da rifiuto ad asfalto”) fa parte del Green Deal realizzato nel 2014 dai ministeri olandesi dell’Economia, delle Infrastrutture e dell’Ambiente. Come dire: c’è una strategia. Nel segno dell’economia circolare.<p> <p> <p> <p> <p> <p><p> <p> <p><p> <p>", "time": "2018-02-06T06:00:00+01:00", "type": "scienza"}
{"title": "Sacchetti biodegradabili, otto verità per una migliore raccolta dell’umido domestico ", "url": "https://www.lastampa.it/2018/01/12/scienza/sacchetti-biodegradabili-otto-verit-per-una-migliore-raccolta-dellumido-domestico-4uOpGIXjX9anX7QOx2kMDM/pagina.html", "review": "", "content": "<p> <p>“L’introduzione dell’obbligo dell’uso di sacchi per ortofrutta compostabili ci consente ancora una volta di tornare sul tema dei sacchetti biodegradabili e compostabili, sulla qualità delle raccolte differenziate e sul compostaggio dei rifiuti organici. Tuttavia, la mancanza di una comunicazione adeguata nei confronti dei cittadini e degli organi di stampa ha creato fraintendimenti e la diffusione di informazioni a nostro avviso non corrette, soprattutto per quanto riguarda la raccolta differenziata dell’umido e gli impianti di compostaggio”. Così Massimo Centemero, direttore del Consorzio Italiano Compostatori (CIC) commentando l’introduzione dell’obbligo dal 1° gennaio 2018 di utilizzare come imballaggio primario per alimenti sfusi sacchi leggeri e ultraleggeri biodegradabili e compostabili certificati secondo la norma UNI EN 13432.<p> <p><p> <p>Il CIC ricorda sinteticamente alcuni punti e alcune semplici regole per compiere una corretta raccolta della frazione organica, a partire dalla scelta del sacchetto, ribadendo la necessità di un intervento migliorativo relativo alle etichette: “è necessario che siano rese compostabili”.<p> <p><p> <p>1 - Sacchetti ortofrutta: idonei per la raccolta dell’umido<p> <p>I sacchetti ortofrutta, che dal 1 gennaio 2018 dovranno essere costituiti esclusivamente da materiale biodegradabile e compostabile, sono compatibili con il sistema impiantistico nazionale e con le modalità di raccolta diffusi sul territorio; pertanto possono essere utilizzati per il contenimento dell’umido domestico.<p> <p><p> <p>2 - Etichette: rimuoverle dal sacchetto<p> <p>Le etichette rappresentano effettivamente una criticità a cui sarebbe importante dare una risposta. Vale sia per quelle dei sacchetti ortofrutta che per quelle riportate direttamente su alcuni tipi di frutta e verdura, come ad esempio banane e mele. Gli impianti sono comunque attrezzati a rimuoverle; tuttavia, l’utente sensibile può apporre l’etichetta sul manico, così da toglierla prima di utilizzare il sacchetto per la raccolta dell’umido, senza inficiarne la tenuta.<p> <p><p> <p>3 - Impianti qualificati per gestire plastica biodegradabile e compostabile<p> <p>L’impiantistica dedicata al riciclo dei rifiuti organici si conferma come una filiera qualificata ed efficiente nella gestione degli imballaggi in plastica biodegradabile e compostabile: la quasi totalità degli impianti (con poche eccezioni, dovute a particolari sistemi di pretrattamento) accetta e gestisce senza alcun problema la presenza di manufatti in plastica compostabile nel flusso di organico conferito, sia nel caso di processi biologici di solo compostaggio che nei processi integrati digestione/compostaggio.<p> <p><p> <p>4 - Sacchetti strappati: vanno bene nell’organico<p> <p>Un sacchetto strappato, ancorché non più a tenuta, può essere comunque conferito nel flusso dell’organico destinato al compostaggio (o digestione anaerobica abbinata al compostaggio) perché biodegradabile e compostabile.<p> <p><p> <p>5 - Per l’organico solo sacchetti certificati<p> <p>Per un corretto trattamento dei rifiuti organici è fatto obbligo di utilizzare i sacchetti in materiale biodegradabile e compostabile certificati a NORMA UNI EN 13432 in carta o in bioplastica, per contribuire all’effettivo recupero dei rifiuti e alla produzione di compost di qualità.<p> <p><p> <p>6 - Verificare la certificazione del sacchetto<p> <p>Per riconoscere un sacchetto conforme alla legge bisogna controllare se riporta le scritte “biodegradabile e compostabile”, quella dello standard europeo EN 13432:2002 e la certificazione di compostabilità.<p> <p><p> <p>7 - Evitare le buste di plastica tradizionale<p> <p>Per raccogliere l’umido bisogna assolutamente evitare le buste di plastica tradizionale: è un materiale che risulta “indigesto” ai microorganismi che trasformano gli scarti alimentari e verdi in compost. Non può dunque essere riciclato nella filiera del recupero del rifiuto organico.<p> <p><p> <p>8 - Plastica tradizionale problema per il riciclo organico<p> <p>Le plastiche convenzionali presenti nel rifiuto organico si sono rivelate un grave problema: la loro rimozione pressoché integrale, per garantire il rispetto degli standard qualitativi del compost, rende necessari interventi di raffinazione impegnativi dal punto di vista delle energie investite e costosi per gli ingenti quantitativi di scarti prodotti.<p> <p><p> <p>“La Legge recentemente approvata ha un obiettivo condivisibile, in quanto mira a diminuire la presenza di plastica ultraleggera sostituendola con sacchetti compostabili. Un’evoluzione per il CIC importante e preziosa”, sottolinea Massimo Centemero, direttore CIC. “Il nostro auspicio per il futuro è un intervento migliorativo per rendere anche le etichette compostabili”.<p> <p><p> <p>RACCOLTA DIFFERENZIATA: ITALIA DA 25 ANNI ESEMPIO MONDIALE PER IL RIFIUTO ORGANICO <p> <p>La raccolta differenziata del rifiuto organico - ricorda il CIC - nasce in Italia nei prima anni ‘90: da allora, in modo progressivo e costante, sono aumentati i tassi di raccolta differenziata così come voluto dapprima dalle regioni (con le pianificazioni regionali sulla gestione dei rifiuti), poi dallo Stato (con il Decreto Ronchi del 1997 e con il Testo Unico Ambientale del 2006) ed ora anche dall’Unione Europea (con la imminente revisione della Direttiva quadro sui rifiuti). Volta per volta è stata alzata l’asticella della quota di raccolta differenziata, passando dal 35% al 50%, per arrivare ora al 65%.<p> <p><p> <p>La raccolta differenziata del rifiuto organico (comunemente l’umido e il verde) ha contribuito e contribuirà in modo decisivo al raggiungimento degli obiettivi normativi e di politica ambientale stabiliti a diversi livelli (provinciale, regionale, statale e comunitario).<p> <p><p> <p>L’Italia negli ultimi 25 anni si è distinta, prime fra tutte non solo a livello europeo ma mondiale, introducendo un sistema che funziona e che consente il riciclo organico di circa 6 milioni di tonnellate all’anno; esempi concreti di efficienza e sostenibilità si trovano su tutto il territorio italiano, con casi di eccellenza mondiale - che fanno peraltro scuola all’estero - di sistemi, impianti, processi e prodotti.<p> <p><p> <p>Esistono chiaramente delle criticità: non si deve dimenticare il ritardo nello sviluppo delle raccolte di alcune grandi città, nel sud del Paese o degli impianti nel centro e nel sud. Si intravvedono però spiragli di crescita: nuovi elementi nel panorama nazionale che fanno ben sperare di raggiungere l’uniformità territoriale anche in questo settore.<p> <p><p> <p>Un altro elemento fondamentale per un buon riciclo, e questo vale per tutte le filiere, dalla carta alla plastica, dal vetro all’alluminio, è la qualità della raccolta differenziata: per una buona raccolta dell’umido è indispensabile abbassare il più possibile elementi indesiderati non compostabili.<p> <p><p> <p> <p> <p> <p> <p><p> <p> <p><p> <p>", "time": "2018-01-12T00:00:00+01:00", "type": "scienza"}
{"title": "Pianura Padana, ormai è una camera a gas ", "url": "https://www.lastampa.it/2018/01/13/scienza/pianura-padana-ormai-una-camera-a-gas-oawTBsHAWJuzfRNNMeUeWJ/pagina.html", "review": "", "content": "<p> <p>Tra automobili, riscaldamenti domestici accesi nonostante il caldo tardivo e disastrosi incendi boschivi nelle valli alpine, in ottobre l’intera pianura Padana si è trasformata in una camera a gas. Con la bassa ventosità, in un «catino» chiuso su tre lati da Alpi e Appennini polveri sottili, ossidi di azoto, benzene, monossido di carbonio e altri composti tossici si accumulano giorno dopo giorno. L’inquinamento c’è anche a Roma o a Napoli, ma sulle coste o in altre situazioni geografiche più favorevoli basta una brezza marittima a disperderlo, mentre la Valle Padana per la sua conformazione conquista il primato di una delle aree con l’atmosfera più malsana d’Europa. <p> <p><p> <p>  <p> <p> <p> <p> <p><p> <p> <p><p> <p>", "time": "2018-01-13T06:00:00+01:00", "type": "scienza"}
{"title": "Biocarburanti, l’Europarlamento salverà quelli da olio di palma e fonti alimentari? ", "url": "https://www.lastampa.it/2018/01/15/scienza/biocarburanti-leuroparlamento-salver-quelli-da-olio-di-palma-e-fonti-alimentari-1AgFqvKN4wSm6Y603Flf9K/pagina.html", "review": "", "content": "<p> <p>“Errare humanum est, perseverare diabolicum”. L’adagio agostiniano si rivela pertinente se di dovesse verificare quanti molti temono: un nuovo obbiettivo europeo per l’utilizzo di rinnovabili nel settore trasporti dai contorni poco chiari. Il 17 gennaio infatti il Parlamento Europeo, in seduta plenaria, dovrebbe votare la nuova Direttiva Energie Rinnovabili per il periodo 2020-2030 (REDII). Con un colpo di mano la commissione Industria, Trasporti, Energia (ITRE) e il Consiglio EU avrebbero reintrodotto due obiettivi, rispettivamente il 12 e il 14%, come target minimo di utilizzo di energia rinnovabile nel settore trasporti. Reintroducendo di fatto tutti i biocarburanti senza distinguere per sostenibilità di provenienza. Mettendo sullo stesso piano i biocarburanti avanzati derivati dalle alghe e quelli derivati dal mais, colpevoli di impennate di prezzi nelle derrate e conseguenti crisi di sicurezza alimentare.<p> <p><p> <p>«Riteniamo che i biocarburanti avanzati da rifiuti e residui abbiano un ruolo da giocare nella decarbonizzazione del settore trasporti. È urgente però eliminare al più presto tutti i biocombustibili da origine agricola e indirizzare i sussidi pubblici solamente a quei carburanti che sono realmente sostenibili», spiega Veronica Aneris dell’associazione Transport&amp;Environment. «I membri del Parlamento Europeo, che voteranno il 17 Gennaio prossimo, hanno un’occasione unica per fare in modo che tale opportunità venga realizzata».<p> <p><p> <p>Inizialmente la Commissione Europea aveva rimosso dalla Direttiva Rinnovabili 2020-2030 ogni quota minima per i biocarburanti, segnalando un impegno di alternare i combustibili fossili con biocarburanti avanzati di origine non alimentare o altre soluzioni di tipo electrofuels, come l’elettricità prodotta da fonti rinnovabili o l’idrogeno.<p> <p><p> <p><p><p><p><p><p> <p><p> <p>Con le modifiche proposte dalla Commissione ITRE, se venissero votate, si potrebbe invece impiegare grandi quantità (almeno il 12%) di biocarburanti di origine alimentare, come etanolo da mais o biodiesel da olio di palma.<p> <p><p> <p>«Abbiamo visto i danni ambientali e sociali legati alla diffusione dei biocarburanti da colture alimentari, ma invece di imparare dal passato stiamo per compiere lo stesso errore re-introducendo un nuovo target», aggiunge Aneris.<p> <p><p> <p>Il voto della plenaria del Parlamento Europeo è l’unico che può scongiurare a questo punto la ripetizione dell’errore. Il basso costo e la amplia disponibilità di biocarburanti di origine alimentare dall’estero li renderebbe l’opzione più economica, rendendo meno efficace la decarbonizzazione e l’elettrificazione dei trasporti. L’impatto ambientale tra biocarburanti e auto elettriche alimentate da energia rinnovabile è noto: un campo da calcio coltivato a biocarburanti alimenta 2,4 auto in un anno. Lo stesso campo, ricoperto di pannelli solai potrebbe alimentare ben 260 auto nello stesso arco di tempo. <p> <p><p> <p>In Italia oltre la metà delle biomaterie importate per carburanti non-fossili provengono da paesi extra-europei. Nel 2015 il 42% dei biocarburanti impiegati nel Belpaese erano derivati dall’olio di palma del sud-est asiatico. Una quota diminuita al 18% nel 2016, con la sostituzione di olii vegetali, spesso altrettanto impattanti. «La produzione di biocarburanti da palma da olio può essere a causa di forti impatti sull’uso del suolo e di ingenti emissioni di CO2», spiega Marc Palahí, direttore dell’European Forest Institute. «Voteremo il bando completo dell’olio di palma», ha dichiarato una fonte del raggruppamento Socialists and Democrats (S&amp;D) a Bruxelles, segnalando l’intenzione di dismettere totalmente entro il 2021 l’olio derivato dalle colture di palma. Una posizione che potrebbe essere condivisa anche dal centro-destra, a causa della grande impopolarità del prodotto negli usi alimentari.<p> <p><p> <p>Sfruttando le preoccupazioni di questo derivato oleoso, però, la lobby dei produttori di etanolo avrebbe fatto pressione per rimuovere i carburanti derivati dalla palma, al fine di poter inserire un target che beneficiasse fonti meno impattanti, come il mais e la bietola. E sembrerebbe che la proposta sia stata accolta da tanti parlamentari.<p> <p><p> <p>A provare ad ostacolare la manovra potrebbero essere le pressioni della WTO su richiesta dei paesi produttori di olio di palma, come la Malesia e l’Indonesia, che producono l’85% della contestata materia. Favorire l’etanolo su altre fonti con impatti ambientali simili potrebbe essere considerata una barriera commerciale. Ma se il bando alla palma da olio venisse usato come scusa per preservare nella Direttiva Rinnovabili il target minimo del 12-14% di biocarburanti senza distinguere quelli avanzati da quelli derivati da prodotti alimentari, sarebbe una cura peggiore del male. <p> <p> <p> <p> <p> <p><p> <p> <p><p> <p>", "time": "2018-01-15T17:51:41+01:00", "type": "scienza"}
{"title": "I nuovi ecodiserbanti? Saranno le umili “erbacce” ", "url": "https://www.lastampa.it/2018/01/15/scienza/i-nuovi-ecodiserbanti-saranno-le-umili-erbacce-satS77izXPWdZOhCfu1TFI/pagina.html", "review": "", "content": "<p> <p>Comunemente si chiamano erbacce, ma proprio dai potenti oli essenziali di cui sono queste piante sono ricche potrebbe arrivare l’alternativa al pericoloso glifosato, l’erbicida su cui in Europa si sta consumando l’ennesima battaglia. Mentre Bruxelles sembra voler concedere una nuova proroga al discusso prodotto Monsanto, nei laboratori dell’università di Pisa i ricercatori hanno trovato un sostituto efficace e allo stesso tempo non tossico né inquinante, e con costi che possono diventare competitivi. <p> <p><p> <p>Gli scienziati di Agraria e Farmacia hanno iniziato a studiare le piante apparentemente meno nobili proprio per tentare di isolare sostanze sostenibili dal punto di vista ambientale ed economico. «L’efficacia di oli essenziali di piante come l’organo o la lavanda è nota, ma il loro prezzo è troppo alto. Visto però che ci sono erbacce capaci di affermarsi in contesti dove sono già presenti altri vegetali, abbiamo pensato di studiarle», spiega Stefano Benvenuti, che ha coordinato il gruppo di ricercatori. Così è partito un primo screening su 20 piante, tra cui poi ne sono state selezionate cinque. «L’achillea, l’assenzio annuale, l’assenzio dei fratelli Verlot, la santolina delle spiagge e la nappola si sono evolute per colonizzare ambienti nuovi. La natura ha dato loro oli essenziali capaci di far appassire in poche ore i vegetali che trovano sulla loro strada, in grado di attaccare le loro membrane cellulari e di inibire la respirazione».<p> <p><p> <p>I ricercatori hanno testato queste sostanze prima in laboratorio e poi in serra: «Nebulizzando gli oli in soluzione, abbiamo visto che questi bloccano la germinazione e uccidono le piantine appena nate. Sono interessanti per l’agricoltura, dove molte aziende cercano di affrancarsi dall’uso di sostanze chimiche di sintesi, ma ancora di più negli ambienti urbani», dove è necessario controllare le infestanti in aree vicine alle abitazioni e frequentate anche da bambini.<p> <p><p> <p>Dopo la pubblicazione dello studio sulla rivista scientifica Weed Research, a Pisa sono arrivate molte telefonate di imprese interessate. Per arrivare a un utilizzo di questi oli servirebbe però un partner disposto a sostenere le altre ricerche necessarie. «Questo è il primo passo fondamentale», precisa Benvenuti, «ma per arrivare a produrre gli erbicidi naturali su scala industriale e ottenere poi l’autorizzazione ministeriale il lavoro scientifico deve andare avanti».<p> <p> <p> <p> <p> <p><p> <p> <p><p> <p>", "time": "2018-01-15T06:00:00+01:00", "type": "scienza"}
{"title": "Sen, banco di prova per l’informazione ", "url": "https://www.lastampa.it/2018/01/17/scienza/sen-banco-di-prova-per-linformazione-UEgsunLUPrGwyb4jAFQuQL/pagina.html", "review": "", "content": "<p> <p>Abbiamo la Strategia Energetica Nazionale. Criticata nella prima fase perché affidata a uno studio privato ed estero, poi per il periodo di consultazione troppo breve, in seguito allungato, la Sen ha visto la luce e il suo contenuto cambierà, metodologie d’azione degli ambientalisti e i modi di comunicare l’energia da parte dei media ambientali. <p> <p><p> <p>Andiamo con ordine. I capisaldi della Sen sono l’uscita entro il 2025 dal carbone, la quota del 55% di rinnovabili nell’elettrico al 2030, 175 miliardi d’investimenti nell’energia, 10,2 MTep di consumi l’anno in meno, migliorando l’efficienza energetica. Tradotto in numeri: zero (carbone), 55 (per cento di rinnovabili) 175 (miliardi d’investimento) 10,2 (di negawatt, ossia d’efficienza energetica) e infine 13 (gli anni che mancano al 2030). <p> <p><p> <p>Finalmente in un paese allergico ai numeri, ora li abbiamo e si chiamano obiettivi. Nei prossimi tredici anni quindi la critica e l’informazione circa l’energia in Italia non potranno prescindere da questi numeri e il compito sia degli ambientalisti sia dei giornalisti specializzati in ambiente sarà quello di verificare che alle parole scritte sulla carta, dobbiamo ricordare che la Sen non è una legge, seguano i fatti. E sarà uno scenario complesso perché nel frattempo alla Sen si aggiungeranno le nuove direttive europee del “winter package”, le analisi delle Nazioni Unite sul clima, i dati sull’utilizzo dell’energia in tutto il Pianeta e, candelina sulla torta, la partita dell’economia circolare, che ha connessioni sempre più strette al mondo dell’energia. In pratica si tratterà di passare dalla “semplice” denuncia sull’assenza di politiche e obiettivi, all’analisi costante delle mutazioni del panorama energetico e alle osservazioni sull’andamento, in negativo o in positivo, delle politiche in questione, mettendole in relazione agli obiettivi. <p> <p><p> <p>Si è in grado di fare ciò? Sul fronte delle associazioni ambientaliste penso di sì, visto che da alcuni anni è stata intrapresa proprio la strada che mette in risalto l’analisi della complessità, mentre sul fronte giornalistico credo sia un percorso tutto da fare. I giornalisti specializzati in ambiente vivono in un contesto editoriale generale nel quale l’approfondimento è visto come un oggetto non più necessario che lede la produttività quotidiana del giornalista e non produce fatturato. Ciò significa che il mondo editoriale italiano non è in grado di utilizzare il valore dell’approfondimento e della contestualizzazione che sono alla base del giornalismo ambientale. Il risultato è che spesso il giornalista diventa una “cinghia di trasmissione” dei comunicati stampa, di associazioni, istituzioni o industrie, abdicando così al ruolo critico dell’informazione e ponendosi al di fuori del giornalismo stesso. Anche e specialmente quando si tratta d’ambiente, le contestualizzazioni, i confronti e le elaborazioni di tesi e dati, sono essenziali per capire e far capire ai lettori cosa stia succedendo, dando loro, assieme all’informazione, anche gli strumenti critici per interpretare il reale. <p> <p><p> <p>Un esempio di ciò è l’informazione sull’adattamento ai cambiamenti climatici che, nonostante sia essenziale per la vita delle persone, è insufficiente perché bisogna mettere in connessione territori, regolamenti edilizi, dati meteo e quant’altro. Troppo complicato per l’informazione italiana che spesso preferisce non impegnarsi a fondo, preferendo le astratte tonnellate di CO2 che essendo invisibili, nell’immediato creano meno problemi. A tutti, petrolieri compresi.<p> <p><p> <p>* direttore QualEnergia, ufficio presidenza FIMA <p> <p><p> <p> <p> <p> <p> <p><p> <p> <p><p> <p>", "time": "2018-01-17T00:00:00+01:00", "type": "scienza"}
{"title": "La “guerra dei rifiuti”, 261 roghi in 3 anni ", "url": "https://www.lastampa.it/2018/01/18/scienza/la-guerra-dei-rifiuti-roghi-in-anni-p0XUDtFO0JEGZgl43l8BsJ/pagina.html", "review": "", "content": "<p> <p>Più di 250 incendi dal 2014 ad oggi, oltre 80 l’anno, con una concentrazione del 47,5% nel Nord Italia. E’ in atto una guerra dei rifiuti? In effetti è stata definita proprio in questo modo l’escalation dei roghi negli impianti di trattamento, selezione e riciclo. Ma forse sarebbe più opportuno parlare di “guerra alla differenziata”, se si considera che le fiamme sono divampate nel 90% dei casi all’interno di impianti a tecnologia evoluta, e solo nel restante 10 nelle discariche.<p> <p><p> <p>I dati emergono dalla relazione finale sul tema presentata dalla Commissione bicamerale d’inchiesta sul ciclo dei rifiuti guidata da Chiara Braga (PD), il primo monitoraggio su scala nazionale effettuato incrociando i dati delle Agenzie regionali per la protezione dell’ambiente e delle Procure della Repubblica. Un lungo e accurato lavoro che ha finito per confermare l’ipotesi iniziale: è necessario affrontare la questione come un fenomeno articolato e non come un insieme di singoli episodi; il che “sposta l’attenzione dal tema classico della combustione illecita, oggetto di provvedimenti legislativi ah hoc, al tema dell’interdipendenza tra eventi incendiari e mancata corretta chiusura del ciclo dei rifiuti”.<p> <p><p> <p><p><p><p><p><p> <p><p> <p>Negli ultimi anni si contano ben 261 casi, in costante aumento dai 42 del 2014 ai 72 del 2017 (nel solo periodo compreso tra gennaio e agosto): dallo scorso mese di maggio nel Pavese sono andati a fuoco 5 capannoni industriali di stoccaggio, mentre la Liguria conta ben 8 roghi in due anni. Il 47,5% degli eventi si è registrato al Nord, il 16,5 al Centro, il 23,7 al Sud e il 12,3 nelle Isole; il settentrione conta ovviamente una maggiore presenza di impianti, ma il dato “indirettamente conferma l’inversione del flusso dei rifiuti rispetto a storiche emergenze che in passato hanno colpito le regioni meridionali”: il Nord, in pratica, è diventato attrattivo per alcune filiere di rifiuti differenziati raccolti in altre zone della Penisola.<p> <p><p> <p><p><p><p><p><p> <p><p> <p>A fronte di questi numeri crescenti, la risposta giudiziaria “risulta non omogenea e non particolarmente incisiva negli esiti”. Almeno il 20% degli episodi sono di natura dolosa e circa la metà dei roghi ha dato vita a procedimenti penali a carico di ignoti, che nella quasi totalità sono rimasti tali fino all’archiviazione; solo in 5 casi si è proceduto per incendio colposo, mentre le altre volte le fiamme sono state la conseguenza di una non regolare gestione degli impianti dei rifiuti. C’è poi una “cifra oscura”, ha sottolineato la Braga, che si annida nella “gestione domestica” di alcuni eventi da parte delle aziende stesse, che non hanno coinvolto i Vigili del Fuoco né gli organi di controllo ambientale. <p> <p><p> <p><p><p><p><p><p> <p><p> <p>Ma non è facile comprendere a fondo cosa si nasconda dietro questo fenomeno. La carenza impiantistica è senza dubbio un fardello importante, insieme alla fragilità dei sistemi di sorveglianza degli impianti stessi e alla rarefazione dei controlli, che favoriscono situazioni di sovraccarico o di stoccaggio di codici CER senza le adeguate autorizzazioni. In quest’ottica, un peso non indifferente l’ha ricoperto “l’effetto Cina”, ovvero la decisione di Pechino di chiudere le frontiere ai rifiuti esteri: fino allo scorso anno Pechino importava il 56% della plastica mondiale e ora molti impianti si ritrovano a dover gestire una mole di rifiuti eccessiva rispetto alle proprie capacità. E come ha evidenziato Laura Puppato, potrebbe esserci anche una correlazione con la Legge sugli Ecoreati: “I roghi liberatori sono diventati la soluzione più facile rispetto a quello che un tempo veniva risolto attraverso lo smaltimento illecito”. Gli incendi, insomma, sono spesso “episodi spia” di problemi più complessi, che vengono risolti cancellandoli con le fiamme.<p> <p><p> <p>Il lavoro della Commissione bicamerale potrà costituire una buona base di partenza per l’operato del prossimo Governo. Che dovrà iniziare a lavorare sulle criticità evidenziate dalla relazione, a partire dalla disomogeneità della risposta investigativa e giudiziaria: riuscire ad innalzarne la qualità rappresenta un tema centrale, insieme a maggiore efficacia dei controlli in sede amministrativa. Sarà importante inoltre accrescere la capacità di coordinamento dei soggetti pubblici coinvolti nelle autorizzazioni, giungendo al contempo a una visione integrata dei problemi ambientali connessi alla chiusura del ciclo dei rifiuti. Perché - come ha evidenziato la Braga - che dietro al fenomeno si nasconda o meno la criminalità organizzata è da verificare con le indagini, “però che ci sia una zona grigia di cattiva gestione del ciclo dei rifiuti, questo è certo”. <p> <p><p> <p> <p> <p> <p> <p><p> <p> <p><p> <p>", "time": "2018-01-18T12:06:28+01:00", "type": "scienza"}
{"title": "La Tangenziale dei Bambini, un’idea vincente ", "url": "https://www.lastampa.it/2018/01/18/scienza/la-tangenziale-dei-bambini-unidea-vincente-Y4X1HDGaRdNQN6ByKPg0PM/pagina.html", "review": "", "content": "<p> <p>“Una città più sicura per i bambini è una città più sicura per tutti”. Nasce così a Casalmaggiore, in provincia di Cremona, la prima “Tangenziale dei Bambini”, un percorso pedonale e ciclabile, sviluppato costeggiando l’argine maestro del Po e lungo un paio di chilometri.<p> <p><p> <p>Finalmente un percorso sicuro, chiuso al traffico veicolare e adatto quindi alla viabilità scolastica. Una vera e propria tangenziale che scorre all’esterno della zona urbana, con indicazioni stradali, uscite (nove) e collegamenti verso tutti i principali siti del centro storico. Il tutto a misura di bambino. Servirà ai più piccoli (e a chi li accompagna) per andare e venire da scuola, dalla palestra, dalla biblioteca, dai luoghi più attrattivi restando al riparo da traffico, incidenti e smog.<p> <p>Consentirà soprattutto di evitare tutti i rischi dei percorsi che si incontrano attraversando il centro. <p> <p><p> <p>Nell’ora di punta delle scuole, infatti, circa un migliaio di persone tra bimbi e genitori vengono impegnati in una gincana mozzafiato tra curve e incroci pericolosi, mancanza di marciapiedi e strisce pedonali, auto in doppia fila che costringono le scolaresche a camminare in mezzo al traffico: una vera e propria giungla urbana. Il nuovo tracciato non solo evita tutti questi i rischi ed è altrettanto breve (un quarto d’ora immersi nella natura) ma si propone come alternativa di trasporto a tutti gli effetti. <p> <p><p> <p>Il progetto è stato presentato dal Comitato Slow Town nell’ambito della manifestazione “La Città dei bambini”, e sostenuto da aziende private del territorio attraverso la creazione di uno “stradello” che collega l’ultima parte dell’argine a Casalmaggiore, contribuendo a dare continuità al percorso. Il Comune, oltre a non aver dovuto utilizzare risorse proprie per la realizzazione, risparmierà sui costi di manutenzione del manto stradale delle vie del centro già provato dal traffico, con forti guadagni soprattutto in termini di sicurezza a favore degli utenti della strada e riduzione dell’inquinamento acustico e dell’aria. <p> <p><p> <p> <p> <p> <p> <p><p> <p> <p><p> <p>", "time": "2018-01-18T06:00:00+01:00", "type": "scienza"}
{"title": "Ambulanze con gli zoccoli: a Genova la Croce Bianca va a cavallo ", "url": "https://www.lastampa.it/2018/01/20/scienza/ambulanze-con-gli-zoccoli-a-genova-la-croce-bianca-va-a-cavallo-0CnSX4H86kKxD48wtvY17K/pagina.html", "review": "", "content": "<p> <p>Serve un aiuto? Arrivano Fredo, Scudo, Matilda e Giacinto. Non offrono mani ma quattro zampe. Sono i cavalli della Croce Bianca di Genova, un’unità mobile di primo soccorso: delle vere e proprie ambulanze “con gli zoccoli”. Perfette per non danneggiare l’ambiente con smog e rumori e soprattutto per raggiungere le località impervie dell'entroterra ligure, zone spesso tenute sotto scacco dalle intemperie.<p> <p><p> <p>La Liguria è una regione che di dissesto idrogeologico se ne intende: stretta tra le sue montagne che si specchiano nel mare, è attraversata da torrenti asciutti per molti mesi dell’anno, che nel giro di brevi intense piogge esondano, creando diversi problemi.<p> <p><p> <p><p><p><p><p><p> <p><p> <p>“Nelle zone interne liguri, basta una frana e un paese diventa isolato - spiega Sara Elena Dal Bianco, volontaria a cavallo e nella vita biologa e insegnante di equitazione - anche con la recente alluvione del 2016 ci sono state molte strade bloccate, ma laddove non arrivano le macchine arrivano i cavalli e siamo stati contattati per portare legna, beni di prima necessità e farmaci”.<p> <p><p> <p>Assieme alla Dal Bianco la squadra si compone di Monica Pavani, Elena Carbone e Massimiliano Segreto, Responsabile mezzi della Croce Bianca di Genova. È lui ad aver proposto l'idea nel 2014, rispondendo a un bisogno della città in modo creativo ed ecosostenibile.<p> <p><p> <p><p><p><p><p><p> <p><p> <p>Tra i servizi principali a cavallo c'è l'assistenza alle manifestazioni montane. Genova è circondata da colline sormontate da fortezze; palcoscenico ideale per scampagnate fuori porta e per eventi sportivi e naturalistici. “Siamo volontari di croce bianca, quindi attrezzati per il pronto soccorso e con noi portiamo sempre un defibrillatore semiautomatico (DAE)”, dichiara Dal Bianco.<p> <p><p> <p>I boschi a ridosso della città rendono Genova una città vulnerabile alle fiamme per questo i volontari periodicamente battono le zone verdi svolgendo attività di prevenzione incendi: “È un servizio che ci impegna anche per diversi giorni, a seconda del percorso da monitorare, ci organizziamo dormendo in rifugi e quando vediamo situazioni sospette segnaliamo ai carabinieri forestali” racconta la biologa.<p> <p><p> <p><p><p><p><p><p> <p><p> <p>Girovagando nei boschi si devono sempre tenere gli occhi vigili: “Con il maltempo capita che alberi caduti blocchino i passaggi, per questo tra i nostri compiti c’è la pulizia dei sentieri, con motoseghe e decespugliatori; inoltre controlliamo che nascosto tra il verde non si nasconda qualche discarica abusiva che prontamente denunciamo”. <p> <p><p> <p>“Sono cavalli abituati a stare tra la gente, non si spaventano dei clacson e delle sirene, come dimensione sono dei doppi pony , hanno un’altezza intorno ad un metro e mezzo, sono quindi ideali per addentrarsi con facilità nei boschi - chiarisce Dal Bianco - è bello vedere come i bambini e le persone si avvicinano incuriositi, cercano un contatto con l'animale; attraverso questa modalità svolgiamo un doppio servizio, assieme al primo soccorso trasmettiamo anche l’amore per la natura”.<p> <p><p> <p><p><p><p><p><p> <p><p> <p> <p> <p> <p> <p><p> <p> <p><p> <p>", "time": "2018-01-20T00:00:00+01:00", "type": "scienza"}
{"title": "McDonald’s: entro il 2025 tutto il packaging proverrà da fonti rinnovabili, riciclate o certificate ", "url": "https://www.lastampa.it/2018/01/20/scienza/mcdonalds-entro-il-tutto-il-packaging-proverr-da-fonti-rinnovabili-riciclate-o-certificate-M22KAhHoYvpwgEu5Tlv8tK/pagina.html", "review": "", "content": "<p> <p>McDonald’s annuncia due nuovi obiettivi per migliorare il proprio packaging e ridurre significativamente gli sprechi. Entro il 2025, il 100% del packaging in cui McDonald’s offre ai consumatori i propri prodotti proverrà da fonti rinnovabili, riciclate o certificate, con preferenza per la certificazione FSC (Forest Stewardship Council). Parallelamente, entro la stessa data tutti i ristoranti McDonald’s saranno in grado di provvedere autonomamente al riciclaggio del packaging. Pur nella consapevolezza delle grandi differenze esistenti tra le infrastrutture, le normative e i comportamenti dei consumatori nelle diverse città e Paesi del mondo in materia di riciclaggio, l’azienda intende impegnarsi nel rivestire un ruolo attivo nella ricerca delle soluzioni più efficienti e nel promuovere il cambiamento.<p> <p><p> <p>Si amplia così ulteriormente l’obiettivo, già fissato da McDonald’s per il 2020, di avere il 100% del proprio packaging in carta da fonti riciclate o con la certificazione di provenienza da aree non sottoposte a deforestazione. <p> <p>“Siamo la maggiore catena di ristorazione nel mondo e per questo abbiamo la responsabilità di dare il buon esempio, realizzando dei cambiamenti che abbiano un impatto rilevante a livello globale”, ha commentato Francesca DeBiase, Chief Supply Chain and Sustainability Officer di McDonald’s. “I nostri consumatori ci dicono che lo spreco degli imballaggi è il primo tema di sostenibilità che vorrebbero vederci affrontare. Vogliamo dare loro ascolto e diminuire la quantità di imballaggi utilizzati, optando per materiali ricavati responsabilmente e realizzati in modo da facilitarne lo smaltimento. Si tratta di un’azione mirata che coinvolge i nostri ristoranti, e non solo, per favorire le pratiche di riciclaggio e impattare sulle comunità in cui operiamo”.<p> <p><p> <p>Per raggiungere questi traguardi, McDonald’s collaborerà con i più autorevoli esperti del settore, le istituzioni locali e le associazioni ambientaliste per individuare le azioni da implementare. Questa collaborazione aiuterà a favorire la realizzazione di confezioni più intelligenti e a implementare nuovi programmi di riciclaggio e di misurazione, promuovendo al tempo stesso la consapevolezza ambientale tra clienti e dipendenti.<p> <p><p> <p>Tom Murray, Vice President di EDF+Business presso Environmental Defense Fund ha aggiunto: “Quasi trent’anni fa McDonald’s e EDF hanno unito i loro sforzi per far fronte al problema dei rifiuti solidi e accelerare il processo di innovazione nel packaging. Nel frattempo abbiamo dato vita ad un nuovo modello di partnership per aziende e associazioni non profit. Oggi McDonald’s continua a migliorare il suo livello di sostenibilità, ponendosi obiettivi ambiziosi e collaborando con partner importanti della catena del valore della produzione”.<p> <p><p> <p>“La scelta di collaborare con il Forest Stewardship Council da parte di McDonald’s testimonia l’impegno della Società nel selezionare soluzioni di packaging che abbiano un impatto positivo per l’ecosistema del nostro pianeta” – commenta Kim Carstensen, Direttore Generale del Forest Stewardship Council – “La partnership tra McDonald’s e FSC, il più autorevole ente di certificazione forestale, offre a McDonald’s un’opportunità unica per coinvolgere i propri clienti in semplici azioni di salvaguardia ambientale”.<p> <p><p> <p>Le origini dell’impegno di McDonald’s per la sostenibilità degli imballaggi risalgono all’incirca a 25 anni fa, con l’inaugurazione della pionieristica partnership con EDF (Environmental Defense Fund) che in soli 10 anni ha permesso di eliminare oltre 136 milioni di chilogrammi di imballaggi, di riciclare 1 milione di tonnellate di scatole in cartone ondulato e di ridurre i rifiuti del 30%. Nel 2014 la società ha aderito al programma Global Forest &amp; Trade Network del WWF ridefinendo le priorità relative all’approvvigionamento di fibre, tra cui la preferenza per imballaggi certificati FSC (Forest Stewardship Council). Attualmente, il 50% degli imballaggi destinati ai clienti di McDonald’s proviene da fonti rinnovabili, riciclate o certificate e il 64% degli imballaggi in carta è ricavato da fonti certificate o riciclate. <p> <p> <p> <p> <p> <p><p> <p> <p><p> <p>", "time": "2018-01-20T09:05:06+01:00", "type": "scienza"}
{"title": "Nasce a Ostia il polo universitario in ingegneria del mare ", "url": "https://www.lastampa.it/2018/01/21/scienza/nasce-a-ostia-il-polo-universitario-in-ingegneria-del-mare-YcUfxs64mglCT7jdh3EpyK/pagina.html", "review": "", "content": "<p> <p>È stato presentato a Ostia il progetto del nuovo corso di laurea in “Ingegneria del mare”, promosso dall’Università degli Studi Roma Tre in collaborazione con la Regione Lazio e il Ministero dell’Istruzione, dell’Università e della Ricerca. Alla conferenza stampa di lancio erano presenti insieme al Rettore dell’Università, Luca Pietromarchi, il Ministro dell’Istruzione, Valeria Fedeli, il Presidente della Regione Lazio, Nicola Zingaretti e il vicepresidente con delega all’Università, Massimiliano Smeriglio.<p> <p><p> <p>Il progetto prevede la creazione di un polo universitario, presso gli spazi dell’ex Enalc Hotel a Ostia, e l’apertura di un corso di studi, pressoché unico in Italia, specializzato nello studio delle energie rinnovabili di origine marina. È qui che, con la collaborazione del Centro Nazionale della Ricerca (CNR) ed in particolare dell’INSEAN, nonché dell’ASI (Agenzia Spaziale Italiana), si formeranno i futuri ingegneri destinati a progettare e sviluppare le piattaforme offshore, gli impianti eolici, le turbine sottomarine. L’avvio delle prime lezioni è previsto già ad ottobre 2018. <p> <p><p> <p>“Abbiamo raccolto una sfida importante per il nostro territorio, dimostrando in tempi rapidi di poter portare a Ostia un polo universitario di eccellenza che creerà nuove opportunità di studio e di lavoro per studenti provenienti da tutta Italia”, ha dichiarato il Rettore dell’Università degli Studi Roma Tre, Luca Pietromarchi. “Abbiamo colto questa opportunità di grande rilievo per Ostia, grazie alla quale si formeranno professionisti altamente specializzati. Questo corso, realizzato con il supporto del MIUR e della Regione Lazio, rappresenta il compimento della terza missione dell’università che, dopo quella didattica e scientifica, è il fruttuoso rapporto con il territorio”. <p> <p><p> <p>L’attività didattica del corso di Ingegneria del mare coniugherà la forte preparazione di base nel campo dell’ingegneria industriale, con un orientamento inedito verso le applicazioni in ambiente marino, sia dal punto di vista delle tecnologie industriali per lo sfruttamento delle risorse energetiche rinnovabili (energia eolica, fotovoltaica, del moto ondoso e delle correnti marine) sia dello sviluppo delle relative infrastrutture costiere e di protezione dei litorali, in ottica di una maggiore sostenibilità ambientale. <p> <p><p> <p>Un orientamento in linea con gli indirizzi strategici Blue Growth dell’Unione Europea, tesi a cogliere le opportunità di crescita connesse con l’economia del mare. Il corso di Ingegneria del mare di Roma Tre a Ostia fornirà, inoltre, un’opportunità di valorizzazione del territorio costiero della Regione Lazio promuovendo la naturale vocazione, ancora non pienamente sfruttata, alle attività connesse all’ambiente marino.<p> <p> <p> <p> <p> <p><p> <p> <p><p> <p>", "time": "2018-01-21T06:00:00+01:00", "type": "scienza"}
{"title": "L’elefante indiano accelera la corsa al fotovoltaico ", "url": "https://www.lastampa.it/2018/01/22/scienza/lelefante-indiano-accelera-la-corsa-al-fotovoltaico-mD3Oi6pJRX6wlMN3TXq7NI/pagina.html", "review": "", "content": "<p> <p>Non accenna a battute d’arresto la corsa alle energie rinnovabili nei paesi in via di sviluppo. E il piede sull’acceleratore, in particolare per quanto riguarda il fotovoltaico, lo hanno soprattutto i giganti asiatici. Parlano chiaro i dati del Bloomberg New Energy Finance , presentati a fine novembre al summit internazionale sull’energia di Shanghai. Nel 2016, secondo il Climatescope  di Bloomberg, sono stati installati 34 gigawatt di nuova capacità solare in 71 paesi in via di sviluppo e, complessivamente, la capacità solare mondiale è più che triplicata negli ultimi tre anni. <p> <p><p> <p>Se la parte del leone la fa sempre la Cina, con addirittura 27 GW di fotovoltaico installati nel 2016, l’India però si avvicina a grandi passi con 4,2 GW. E i dati dell’anno appena concluso promettono anche meglio: a settembre 2017, gli impianti per rinnovabili (non solo solare) commissionati avevano già superato i nuovi progetti per gas e carbone con 10 GW contro 8.   Del resto il governo di Narendra Modi ha annunciato obiettivi più che ambiziosi per quanto riguarda la transizione energetica del Paese. Entro il 2022, l’India vuole arrivare a 175 GW di potenza elettrica da energie rinnovabili (escluso l’idroelettrico di grande scala), così ripartiti: 5 GW da piccolo idroelettrico, 10 GW da biocombustibili, 60 GW da centrali eoliche, 60 GW da solare industriale e 40 GW da pannelli solari installati sui tetti. <p> <p><p> <p>Se la gran parte della potenza riguarda gli impianti su scala industriale, sono però quei 40 GW di fotovoltaico da installare sui tetti delle abitazioni a costituire, secondo Bloomberg, l’aspetto più interessante del piano energetico di Modi, e non solo perché mobiliteranno investimenti per 23 miliardi di dollari nei prossimi cinque anni. <p> <p><p> <p> Il gigante indiano ha infatti davanti a sé tre sfide: produrre più energia per una popolazione di oltre 1,3 miliardi di abitanti, il cui consumo pro capite è in costante crescita (+22% negli ultimi quattro anni); abbattere l’inquinamento atmosferico da carbone, che causa più di un milione di morti premature all’anno; garantire l’accesso all’elettricità ai 300 milioni di indiani che tuttora ne sono privi, soprattutto nelle zone rurali. L’ostacolo maggiore è la mancanza di infrastrutture di rete per una distribuzione efficiente e capillare dell’energia. Problema questo a cui ovvierebbero allora, almeno in parte, le microreti e le piccole installazioni solari domestiche, aiutando tra l’altro lo sviluppo dell’agricoltura. Il fotovoltaico sui tetti può sostituire infatti i generatori diesel per l’irrigazione, può essere usato per alimentare trebbiatrici o altri macchinari, per refrigerare e, non da ultimo, per la connessione a internet, fondamentale ad esempio per avere previsioni meteo in tempo reale.<p> <p><p> <p>Certo, la bilancia energetica dell’India pende ancora decisamente dal lato dei combustibili fossili, con un mix elettrico composto oggi da un 30% di rinnovabili e un 70% di petrolio, gas e carbone (quest’ultimo è la fonte principale, con oltre il 60% del totale). Ma il governo si è dato l’obiettivo del 40% di fonti rinnovabili entro il 2030. E pare proprio che l’elefante indiano si sia messo a correre.<p> <p><p> <p> <p> <p> <p> <p><p> <p> <p><p> <p>", "time": "2018-01-22T00:00:00+01:00", "type": "scienza"}
{"title": "La TRANSIT HOUSE di My Home Please! Quando il crowdfunding entra all’università ", "url": "https://www.lastampa.it/2018/01/24/scienza/la-transit-house-di-my-home-please-quando-il-crowdfunding-entra-alluniversit-ClHAqZ0xwknFSw7NGYYd4M/pagina.html", "review": "", "content": "<p> <p>Vogliono costruire una casa innovativa, leggera, agile e transitoria. La loro TRANSIT HOUSE può essere il rifugio per i senzatetto, indispensabile per toglierli dalla strada e dai marciapiedi. Vogliono costruirla con le loro mani gli studenti del corso di Ingegneria edile-Architettura a Tor Vergata, passando dall’idea alla realizzazione. Ma il materiale costa. Una soluzione può essere il crowdfunding.<p> <p><p> <p>La campagna per chiedere un finanziamento diffuso per il loro progetto è aperta sulla piattaforma Eppela (link a www.eppela.com/it/myhomeplease) ed è agli sgoccioli, mancano pochissimi giorni e il traguardo non è lontano. <p> <p><p> <p>La TRANSIT HOUSE è il risultato della ricerca della prof. Antonella Falzetti, docente di Composizione Architettonica e Urbana della facoltà di Ingegneria a Tor Vergata, e del suo team formato da dottorandi e giovani laureati. L’architettura per il sociale è la finalità del progetto che nasce nell’ateneo romano e che si chiama My Home Please! (link a www.myhomeplease.it): soluzioni abitative per una residenzialità transitoria dedicata alle fasce deboli. Secondo loro, chi finora ha dormito tra i cartoni può in questo modo sentirsi protetto, rimettersi in sesto, magari anche curarsi e guarire, e poi riprendere un cammino positivo nella società. Insomma, recuperare il senso di casa e ripartire.<p> <p><p> <p><p><p><p><p><p> <p><p> <p>“Il fattore chiave che caratterizza il progetto My Home Please! è l’investimento sui giovani studenti di oggi che diverranno i futuri protagonisti di domani – sottolinea la prof. Falzetti - perché possano padroneggiare fin da subito il binomio virtuoso composto da qualità architettonica e attenzione alla sostenibilità”<p> <p><p> <p>La sostenibilità è un requisito imprescindibile progettato in ateneo: materiali innovativi testati nei laboratori dell’università, studi e ricerche nelle soluzioni, versatilità, dimensioni contenute.<p> <p><p> <p><p><p><p><p><p> <p><p> <p>Ma al tempo stesso, visto che i fondi non ci sono, gli studenti vogliono provare a chiedere alla comunità di sostenere la spesa della scuola-cantiere. In quel cantiere impareranno a costruire e realizzeranno il prototipo della ‘casa transitoria’. Chiedono a quanti vorranno di dar loro una mano e sostenere le spese. La riuscita della campagna servirà a finanziare l’acquisto del materiale da costruzione necessario, la forza lavoro la metteranno loro a disposizione, gratuitamente.<p> <p><p> <p>Li aiutiamo?<p> <p><p> <p> <p> <p> <p> <p><p> <p> <p><p> <p>", "time": "2018-01-24T00:00:00+01:00", "type": "scienza"}
{"title": "L’associazione elettrica di Confindustria spinge sull’auto a batteria ", "url": "https://www.lastampa.it/2018/01/25/scienza/lassociazione-elettrica-di-confindustria-spinge-sullauto-a-batteria-wEdaY51vOwL1EqPQany6jP/pagina.html", "review": "", "content": "<p> <p>La partita sulla decarbonizzazione della nostra economia si gioca per buona parte nel settore dei trasporti, dove lo scontro tra fonti di energia è sempre più acceso. Contribuendo al 30 per cento delle emissioni di Co2, il parco dei veicoli circolanti è al centro del dibattito anche in Italia. L’ultimo studio pubblicato da Elettricità Futura, associazione di Confindustria sotto il cui nome si sono recentemente unite Assoelettrica e Assorinnovabili, propone una stima dell’impatto che l’auto elettrica può avere sulle emissioni che si registrano nell’ambito della mobilità urbana.<p> <p><p> <p>L’attenzione sull’auto a batteria è alta, ma la sua diffusione non è ancora esplosa: seppure in crescita, i veicoli puramente elettrici rappresentano circa lo 0,1 per cento del mercato italiano, mentre quelli ibridi contano circa per il 3 per cento delle immatricolazioni di quest’anno. Tuttavia le aspettative di una maggiore penetrazione sono tenute alte da diverse analisi. L’Iea stima che i 2 milioni di veicoli elettrici attuali nel mondo diventeranno 50 milioni entro il 2025 e quasi 300 milioni entro il 2040.<p> <p><p> <p>Di fronte a numeri così elevati, uno dei problemi che si pone è come ricaricare tutte queste batterie: alimentare con energia prodotta dal carbone un’auto che dovrebbe ridurre l’inquinamento dell’aria non sembra un affare. Per questo, perché la penetrazione di questi veicoli nel parco circolante sia sostenibile e conveniente almeno dal punto di vista ambientale, serve una generazione elettrica sufficientemente verde e con emissioni ridotte. “Il settore elettrico italiano sta attraversando una fase di profondo cambiamento, caratterizzata da un aumento della quota di produzione da fonti rinnovabili e questo trend è destinato a continuare in futuro”, spiega il presidente di Elettricità Futura, Simone Mori. Secondo lo studio, l’attuale mix delle fonti utilizzate in Italia per produrre energia consente a una city car elettrica di emettere già oggi il 47 gCo2/km, un dato di molto inferiore al limite delle emissioni di anidride carbonica previsto dal 2021 (95gCo2/km). Al di là del particolato prodotto da freni e pneumatici, che resta uguale anche nel caso del motore elettrico, il risparmio di Co2 generato può fare la differenza per raggiungere l’obiettivo di decarbonizzazione. “Vale la pena di sviluppare un esercizio di stima e valorizzazione – ha detto Mori – verificando quali effetti avrebbe la semplice sostituzione degli autoveicoli in circolazione “euro 2” immatricolati nel 2000. Nel caso di introduzione di veicoli in linea con gli obiettivi di emissione al 2020 si avrebbe una riduzione complessiva di circa 2,1 milioni di tonnellate di Co2, un risparmio di circa 700 mila di tep ed una riduzione di circa 16 mila tonnellate di NoX. Mentre nel caso di introduzione di veicoli elettrici si avrebbe una riduzione complessiva tra 3,9 e 5,5 milioni di tonnellate di Co2, un risparmio di circa 1,3 milioni di tep ed una riduzione di circa 22 mila tonnellate di NoX”.<p> <p><p> <p>Resta l’ostacolo del prezzo, che rallenta le vendite dell’auto elettrica. A incidere è il costo della batteria: negli ultimi anni, evidenzia il rapporto, il costo si è ridotto del 75 per cento, arrivando fino a 250 $/kWh, ma le previsioni vedono ulteriori ribassi fin sotto i 100 $/kWh. “Il ’serbatoio’ di una macchina con autonomia di 200 km in poco tempo costerà meno di 3000 euro”, sostiene Elettricità Futura, che ritiene comunque utile introdurre incentivi all’acquisto e vantaggi nell’utilizzo per mitigare la percezione del rischio economico che influenza l’acquisto dei clienti finali. Non manca, nello studio, la fotografia della situazione relativa alle infrastrutture. “C’è un gap evidente”, si legge, “che va colmato, in linea con gli obiettivi europei e di paesi come Germania o Francia: almeno 50 colonnine di ricarica ogni 100mila abitanti entro il 2020”. <p> <p><p> <p> <p> <p> <p> <p><p> <p> <p><p> <p>", "time": "2018-01-25T00:00:00+01:00", "type": "scienza"}
{"title": "Pesca Elettrica, il Parlamento Europeo vota l’interdizione definitiva ", "url": "https://www.lastampa.it/2018/01/26/scienza/pesca-elettrica-il-parlamento-europeo-vota-linterdizione-definitiva-WxI2RBjuzONzJmAoBkNk6L/pagina.html", "review": "", "content": "<p> <p>Il Parlamento europeo si pronuncia con 402 voti a favore e 232 voti contro sull’ interdizione totale e definitiva della pesca elettrica in Europa. L’esito del voto (ne avevamo parlato qui) è rimasto incerto fino all’ultimo, la lobby della pesca industriale olandese ha inondato il Parlamento europeo di “fake news”, menzogne che sono state denunciate da diversi eurodeputati nel corso del dibattito in Plenaria, come da Yannick Jadot /Verdi/ALE) e Younous Omarjee (gruppo GUE).<p> <p><p> <p>“E’ una formidabile vittoria per gli oceani, per la pesca artigianale e per l’Europa», ha dichiarato Claire Nouvian, fondatrice di BLOOM. «La squadra di BLOOM ha lavorato giorno e notte per settimane, per ottenere questo risultato. Siamo felici e sollevati che il Parlamento si opponga a una pratica di pesca distruttiva, autorizzata in Europa solo grazie a una collusione immorale tra lobby industriali e istituzioni. Il Parlamento è ora investito della questione e chiederà conto alla Commissione europea delle condizioni per la concessione di deleghe ingiustificate e contrarie al parere scientifico. Quest’ultimo, fino a ieri sera, nel dibattito in Plenaria, ha continuato a essere manipolato in modo inaccettabile dalla stessa Commissione. Le danze si sono appena aperte”.<p> <p><p> <p>Il voto parlamentare è un successo collettivo dei pescatori artigianali e di diverse ONG riunite da BLOOM in una coalizione informale che ha mostrato tutta la sua forza persuasiva. I pescatori artigianali della piattaforma della piccola pesca, LIFE (Low Impact Fishers of Europe), i piccoli pescatori della Francia settentrionale, i pescatori inglesi, irlandesi e gli scozzesi di SIFT COAST, nonché diverse ONG si sono mobilitati a nostro fianco per far sentire la propria voce e informare gli eurodeputati delle conseguenze del loro voto. <p> <p><p> <p>“Ignorati dalle loro istituzioni nazionali, che hanno stretto o stanno stringendo accordi con l’industria della pesca olandese, i pescatori artigianali europei hanno deciso che era giunto il momento di scendere in campo per salvaguardare il proprio futuro”, ha detto Claire Nouvian. <p> <p><p> <p>“La presenza dei pescatori ha fatto un’enorme differenza”, ha concluso Frédéric Le Manach, direttore scientifico di Bloom. “La loro urgenza è palpabile e i loro numeri allarmanti: sono davvero nei guai. Gli eurodeputati si sono resi conto dei problemi sistemici che avrebbero potuto creare. BLOOM è stata in grado di rivelare argomenti scientifici inattaccabili grazie al lavoro estremamente rigoroso della nostra ricercatrice Laetitia Bisiaux. Non è stato facile rimediare i danni causati da anni di lobbying industriale in un calendario parlamentare a loro favorevole, ma alla fine è prevalsa la forza dei dati scientifici”.<p> <p><p> <p>BLOOM ricorda che le misure sulla pesca elettrica fanno parte di una proposta di regolamento sulle “Misure tecniche” per la pesca, che nella sua attuale formulazione è estremamente dannosa per la salute degli oceani. La proposta di regolamento ha consentito al relatore spagnolo del PPE, Gabriel Mato, di riaprire il vaso di Pandora sulle norme europee per la conservazione marina e provocare gravi danni alle importanti conquiste della Politica Comune della Pesca.<p> <p><p> <p>“Gabriel Mato è andato troppo oltre - ha dichiarato Björn Stockhausen dell’Associazione Seas At Risk - “con il risultato di mette a rischio il futuro dell’oceano e la protezione degli ecosistemi. Ad eccezione della pesca elettrica, la proposta di regolamento è inaccettabile allo stato attuale. Aspettiamo di vedere cosa succederà nel Trilogo”.<p> <p><p> <p>In tale contesto, è impossibile prevedere i prossimi sviluppi di questo regolamento, ma per BLOOM e i suoi numerosi alleati politici, pescatori e ONG, una cosa è certa: la lobby della pesca industriale olandese ha appena vissuto uno tsunami e sta cominciando a pagare il prezzo della sua arroganza e disonestà. “Penso di poter parlare a nome della nostra nostra coalizione informale dicendo che non molleremo fino a quando la pesca elettrica non sarà totalmente e definitivamente vietata in Europa “ ha concluso Claire Nouvion.<p> <p><p> <p> <p> <p> <p> <p><p> <p> <p><p> <p>", "time": "2018-01-26T00:00:00+01:00", "type": "scienza"}
{"title": "“È ora di scendere dalla giostra dei pesticidi” ", "url": "https://www.lastampa.it/2018/03/22/scienza/ora-di-scendere-dalla-giostra-dei-pesticidi-FGgaT9YzEKB6ghb2OQfDVP/pagina.html", "review": "", "content": "<p> <p>Abbiamo bisogno delle api. Circa un terzo delle nostre riserve di cibo sparirebbe senza il lavoro di api domestiche e selvatiche e di altri impollinatori. Non è esagerato dire che questi insetti sono di importanza vitale, sia per gli ecosistemi naturali che per la nostra stessa sopravvivenza.<p> <p><p> <p>Molti governi sostengono che gli attuali standard di protezione degli impollinatori siano sufficienti. Ma in qualità di scienziati che hanno dedicato decenni di studio ai delicati equilibri che esistono tra insetti, ambiente, e coltivazioni da cui tutti dipendiamo, ci permettiamo di dissentire.<p> <p><p> <p>Molte specie selvatiche hanno già subito un enorme declino, mentre altre si sono addirittura completamente estinte. Anche se i motivi di questo declino sono complessi, come la perdita degli habitat e la diffusione di malattie non native, l’esposizione ai pesticidi è emersa come una probabile causa determinante. In particolare, esiste ormai una sempre più consistente letteratura scientifica sugli insetticidi neonicotinoidi, che suggerisce come questi abbiano una serie di effetti nocivi sulle api, causandone la morte, la perdita delle capacità di orientamento, la ridotta fertilità e la compromissione del sistema immunitario.<p> <p><p> <p>Come conseguenza del sempre più evidente collegamento tra neonicotinoidi e declino delle api, nel 2012 la Commissione Europea ha richiesto una revisione degli studi disponibili. Pubblicata nel gennaio 2013, questa revisione ha concluso che i 3 neonicotinoidi più usati al mondo (imidacloprid, thiamethoxam and clothianidin) rappresentano un “rischio inaccettabile” per le api. La Commissione ha quindi proposto un bando all’uso di questi 3 composti sulle colture in fiore che attirano le api. Nonostante la grande pressione dei produttori di pesticidi, che teorizzavano una grande perdita di raccolti se il divieto fosse stato approvato, il divieto parziale è entrato in vigore nel dicembre 2013. A livello europeo, questo divieto sembra non aver avuto alcun impatto sui raccolti.<p> <p><p> <p>Da allora, le prove sulla minaccia portata da questi pesticidi alle api non hanno fatto che aumentare. Un nuovo rapporto dell’Autorità Europea per la Sicurezza Alimentare (EFSA) ha appena confermato, di nuovo, che la quasi totalità degli usi correnti dei neonicotinoidi mette in serio pericolo le api.<p> <p><p> <p>Pubblicato il mese scorso, dopo aver esaminato in 2 anni oltre 1500 studi da tutto il mondo, le valutazioni dettagliate di 588 esperimenti scientifici e l’impatto su varie specie di api, il rapporto ha confermato la nocività dei neonicotinoidi per le api, sia domestiche che selvatiche, una conclusione in linea con una serie di altre analisi pubblicate da scienziati indipendenti nell’ultimo anno e con il rapporto del 2015 della European Academy of Science Advisory Council (EASAC). È ormai chiaro che i neonicotinoidi usati sui campi in fiore non solo mettono in pericolo le api, ma rimangono nel suolo dopo il raccolto anche a lungo, contaminando il successivo ciclo di coltivazione e le piante selvatiche ai margini dei campi. <p> <p><p> <p>Questo rapporto va sicuramente a sostenere la richiesta di maggiori restrizioni sull’uso dei neonicotinoidi in tutta Europa -- e non solo. Gli stati membri dell’UE, gli USA, il Canada, che stanno tutti riconsiderando come gestire questi pesticidi, hanno ora la responsabilità di ridurne l’uso. Inoltre, ci sembra utile sottolineare come sia necessario anche un ripensamento generale dei metodi di coltivazione stessi.<p> <p><p> <p>Sono 60 anni che continuiamo a girare sulla giostra dei pesticidi: generazioni dopo generazioni di prodotti chimici vengono messi in commercio per essere vietati 10 o 20 anni dopo, quando emergono i danni ambientali da essi causati. Ogni volta vengono sostituiti con qualcosa di nuovo, e ogni nuova sostanza porta nuovi problemi e imprevisti. Considerata l’intelligenza della nostra specie, è straordinario come noi esseri umani riusciamo a ripetere sempre gli stessi errori.<p> <p>Un’analisi recente delle riserve naturali in Germania ha riscontrato un calo del 76% nella biomassa degli insetti volanti nei 27 anni precedenti al 2016. Potrebbe essere una coincidenza, ma questo periodo coincide quasi del tutto con l’adozione dei neonicotinoidi da parte degli agricoltori (il cui uso è in aumento costante dal 1994), ma più in generale non può più esserci alcun dubbio che inondare le campagne di pesticidi abbia un ruolo chiave nel declino di questi insetti. Se perdiamo gli insetti, non perdiamo solo gli impollinatori, ma anche l’alimento principale di innumerevoli specie di uccelli, pipistrelli, rettili, pesci e anfibi. L’ecosistema della Terra collasserebbe. È certamente arrivata l’ora di scendere dalla giostra dei pesticidi e di e sviluppare metodi sostenibili per dar da mangiare al mondo. Servono restrizioni globali sull’uso dei neonicotinoidi, subito, e dobbiamo anche assicurarci che non siano semplicemente sostituiti con qualcosa di ugualmente pericoloso. <p> <p><p> <p>Non serve guardare lontano per trovare le alternative. Uno studio pubblicato il mese scorso dimostra che è possibile controllare i parassiti in modo integrato salvaguardando sia l’ambiente che i risparmi degli agricoltori. In molte fattorie convenzionali si coltiva già con successo senza neonicotinoidi. E l’agricoltura biologica ha una resa media dell’80%: con una piccola riduzione degli sprechi di cibo (attualmente intorno al 35%) e del consumo di carne rossa, potrebbe facilmente sfamare il mondo intero. L’agroforestazione su piccola scala e i sistemi di permacoltura offrono rese addirittura maggiori dell’agricoltura convenzionale. Per produrre il cibo di cui abbiamo bisogno, ci sono modi molto migliori invece di continuare con gigantesche monocolture da spruzzare costantemente con varie miscele di pesticidi.<p> <p><p> <p>firmatari<p> <p><p> <p>Prof Dave Goulson, School of Life Sciences, University of Sussex, Brighton, Regno Unito<p> <p><p> <p>Prof Dr Randolf Menzel, Department Biologie, Freie Universität Berlin, Berlino, Germania<p> <p><p> <p>Dr.ssa Cristina Botías, Departamento de Ecología Integrativa, Estación Biológica de Doñana, Siviglia, Spagna<p> <p><p> <p>Dr Christopher N Connolly, Associate Director of CECHR, School of Medicine, University of Dundee, Dundee, Regno Unito<p> <p><p> <p>Prof. Dr. J. Wolfgang Wägele, Director, Zoologisches Forschungsmuseum Alexander Koenig,<p> <p>Leibniz-Institut für Biodiversität der Tiere, Bonn, Germania<p> <p><p> <p>Prof. Dr. Jeroen P. van der Sluijs, Copernicus Institute for Sustainable Development, Utrecht University, Paesi Bassi, e University of Bergen, Norvegia<p> <p><p> <p>Prof. Dr. Hans de Kroon, Professor of Plant Ecology and Director Institute for Water and Wetland Research, Radboud University, Nimega, Paesi Bassi<p> <p><p> <p>Prof. Dr. Rien Aerst, Professor of Systems Ecology, Vrije Universiteit Amsterdam, Paesi Bassi<p> <p><p> <p>Prof. Dr. Frank Berendse, Emeritus Professor, Plant Ecology and Nature Conservation, Wageningen University, Paesi Bassi<p> <p><p> <p>Prof. Dr. ir. Paul Struik, Centre for Crop Systems Analysis, Wageningen University, Paesi Bassi<p> <p><p> <p>Dr. Simone Tosi, Division of Biological Sciences, Department of Ecology, Behavior, and Evolution, University of California San Diego, USA e Department of Agricultural and Food Science (DISTAL), Alma Mater Studiorum - University of Bologna, Italia<p> <p><p> <p>Prof. Stefano Maini, Prof. Giovanni Burgio, Dr Claudio Porrini, Dr Giovanni Giorgio Bazzocchi, Dr Fabrizio Santi, Dr Paolo Radeghieri, Department of Agricultural and Food Science (DISTAL), Alma Mater Studiorum - University of Bologna, Italia<p> <p> <p> <p> <p> <p><p> <p> <p><p> <p>", "time": "2018-03-22T13:13:04+01:00", "type": "scienza"}
{"title": "La guerra dell’acqua: 500 conflitti per conquistarla ", "url": "https://www.lastampa.it/2018/03/22/scienza/la-guerra-dellacqua-conflitti-per-conquistarla-BEQuVdPU06eOvjMufRAg9J/pagina.html", "review": "", "content": "<p> <p>Per l’acqua si combatte: finora sono documentati dalla Banca Mondiale ben 507 conflitti legati al controllo delle risorse idriche. Tra tanti, l’esempio della guerra civile in Siria, dove secondo molti esperti la sequenza di molti anni di siccità ha certamente contribuito allo scatenarsi della crisi. E di questo passo, in un pianeta sovrappopolato e il cui equilibrio climatico sta cambiando in una direzione sfavorevole, c’è il rischio che per la sempre più strategica acqua si combatterà e si morirà. Entro il 2030 - lo dicono i dati delle Nazioni Unite - addirittura il 47% della popolazione mondiale vivrà in zone a elevato stress idrico. E perfino la Cia, in un suo documento, ha affermato che «le questioni idriche sono principalmente una questione di stabilità mondiale». <p> <p><p> <p>Anche se il 70 per cento del pianeta Terra è coperto dall’acqua - di cui oggi ricorre la Giornata mondiale -, di questa risorsa fondamentale per la vita soltanto una parte piccolissima, lo 0,5 per cento, è acqua dolce e potenzialmente utilizzabile per gli umani e per i loro miliardi di animali da allevamento. Per metterci le mani sopra si combatte militarmente, ma anche economicamente: così come da tempo avviene per i terreni agricoli e per le risorse minerarie, già oggi Stati e aziende sono al lavoro per accaparrarsi l’acqua. Sottraendola ad altri Stati o - cosa molto più facile - a comunità locali colpevoli di vivere vicino a una risorsa di valore immenso. Dopo il land grabbing, dunque, è già suonata l’ora del water grabbing, un neologismo che probabilmente diventerà in futuro di uso sempre più comune. <p> <p><p> <p>LEGGI ANCHE - La sfida globale perché sia un diritto per tutti (M. Temer) <p> <p><p> <p>  <p> <p> <p> <p> <p><p> <p> <p><p> <p>", "time": "2018-03-22T07:00:00+01:00", "type": "scienza"}
{"title": "Sui monti dell’Irpinia torna la risciola, il grano del ‘500 ", "url": "https://www.lastampa.it/2018/03/23/scienza/sui-monti-dellirpinia-torna-la-risciola-il-grano-del-H9bUuaeFvDIkoPA4DwRzdO/pagina.html", "review": "", "content": "<p> <p>La sfida è far rinascere terreni sfiancati dall’agricoltura intensiva e irrompere nel mercato in continua crescita, tra moda e realtà, del “gluten free” attraverso la riscoperta e lo studio in laboratorio della risciola, un grano tenero dal colore rossiccio che cresce dal 1500, ma dimenticato ormai da decenni. <p> <p> <p> <p>Il terreno di questa sfida è sulle colline dell’alta Irpinia, dove per il momento sono una ventina i contadini che hanno aderito al progetto “Comunità Risciola”, ideato dalla famiglia degli imprenditori Lo Conte, e cioè hanno ripreso a seminare e coltivare in modo tradizionale, con metodo biologico, i piccoli appezzamenti tramandati da sempre di padre in figlio.<p> <p> <p> <p>“Abituati sempre a ricevere dalla terra, siamo arrivati ad un punto in cui questi campi, sottoposti a colture intensive, non ripagano il lavoro, non c’è nessun guadagno e in più, negli ultimi anni, stiamo assistendo a tanti smottamenti e frane” - ci spiega Marco, uno degli agricoltori, mentre ci mostra il suo campo coltivato a risciola, dal colore più scuro, sul declivio di una collina a Melito Irpino - “da un paio d’anni abbiamo deciso di lavorare sulla qualità piuttosto che sulla quantità: dallo stesso terreno ricavavo 15-18 quintali di grano duro e adesso con la risciola siamo andati a dimezzare il raccolto”.<p> <p> <p> <p>  <p> <p> <p> <p> <p><p> <p> <p><p> <p>", "time": "2018-03-23T03:00:00+01:00", "type": "scienza"}
{"title": "Sostenibile, economica e di ottima qualità: sul web un italiano su due beve acqua del rubinetto ", "url": "https://www.lastampa.it/2018/03/27/scienza/sostenibile-economica-e-di-ottima-qualit-sul-web-un-italiano-su-due-beve-acqua-del-rubinetto-7RuPwpz41DeheyzlLmyB0H/pagina.html", "review": "", "content": "<p> <p>Sul web, più di un italiano su due beve acqua del rubinetto. Una scelta consapevole, che fa bene all’ambiente e anche al portafoglio. È quanto emerge da una ricerca realizzata da Gruppo CAP, gestore del servizio idrico integrato della Città metropolitana di Milano, attraverso l’analisi di un intero anno di conversazioni online (marzo 2017/febbraio 2018). Un’indagine che ha consentito di identificare tanto le preferenze e le abitudini di consumo quanto i pregiudizi, gli errori e le reali informazioni degli italiani in fatto di acqua da bere. <p> <p> <p> <p>La ricerca, condotta da Reputation Manager, principale istituto italiano nell'analisi e misurazione della reputazione online di brand e figure di rilievo pubblico, per conto di Gruppo CAP, è stata presentata all’interno del talk “Il benessere passa dal rubinetto di casa tua”, in occasione della Milano Digital Week. A illustrarne i risultati sono stati Alessandro Russo, presidente e amministratore delegato di Gruppo CAP e da Andrea Barchiesi CEO di Reputation Manager.<p> <p> <p> <p>“L’acqua del rubinetto fa bene all’ambiente, alle tasche e alla salute, spiega Alessandro Russo. Gruppo CAP si impegna ogni giorno per garantire ai cittadini un’acqua di qualità, controllata in continuo, dal momento del prelievo nel luogo di origine fino al punto di erogazione, ovvero il nostro rubinetto”.<p> <p> <p> <p>Secondo i dati raccolti sulle conversazioni online tra social media e web, 1 italiano su 2, ovvero il 53,6%, sceglie di bere l’acqua di casa. Si tratta di una scelta consapevole, frutto di una verifica dei controlli a cui è sottoposta dai gestori delle reti idriche italiane. Insomma, chi beve acqua del rubinetto sa che è buona, sana e sicura, priva di sostanze pericolose, comprese quelle che eventualmente potrebbero derivare, per esempio, dal PET delle acque in bottiglia. <p> <p> <p> <p>Tra le motivazioni che spingono i consumatori a scegliere l’acqua di rete, c’è anche una spiccata sensibilità per l’ambiente: per il 25% la usa sia perché quella del rubinetto è acqua a km 0 (e quindi non comporta emissioni di Co2), sia perché, non essendo confezionata, consente di ridurre la produzione e lo smaltimento di plastica. Il 16% infine, sceglie l’acqua di casa anche perché è conveniente, e consente di risparmiare ogni anno centinaia di euro.<p> <p> <p> <p>Tra coloro che invece scelgono l’acqua in bottiglia (46%), si riscontra il permanere di una serie di pregiudizi, primo fra tutti il fatto di essere genericamente definita “più buona”. Per esempio, l’87% dei consumatori di acqua confezionata, senza sapere nemmeno a quanti controlli viene sottoposta l’acqua di casa, ritiene che quella in bottiglia contenga meno sostanze dannose per l’organismo, come per esempio il cloro, percepito in modo negativo da questa fetta di consumatori.<p> <p> <p> <p>Inoltre casi come la presenza di PFAS in Veneto e lo studio di Orb Media sulle microplastiche nell’acqua potabile, condotto a livello mondiale, sembrano aver influenzato significativamente gli utenti nella scelta dell’acqua da consumare. <p> <p> <p> <p>In realtà oggi l’acqua di rete in tutta Italia è super controllata. Non solo: Gruppo CAP ha per primo introdotto nel nostro Paese, in collaborazione con l’Istituto Superiore di Sanità, il Water Safety Plan, rivoluzionario sistema di analisi dell’acqua che prevede più controlli, più prelievi, più parametri nell’intera filiera idro-potabile, da quando l’acqua entra nell’acquedotto fino al punto di erogazione finale. Introdotto recentemente dalla normativa europea, il WSP diventerà presto obbligatorio in ogni Stato dell’UE e Gruppo CAP, da un anno a questa parte lo sta già implementando nei comuni del territorio. <p> <p> <p> <p>“Nell’era della post verità, spesso le fake news hanno più risonanza delle notizie reali, ha spiegato Russo. Ma un’azienda come la nostra, con 90 anni di storia alle spalle, deve tenerne conto e fare di tutto per far capire il valore e la qualità di un bene prezioso come l’oro blu. Utilizzando strumenti digitali come la nuova app che consente di leggere la composizione dell’acqua dentro e fuori casa, tramite geolocalizzazione, in tutto il territorio della Città metropolitana”.<p> <p> <p> <p> <p> <p>Per fare chiarezza in merito ai pregiudizi e alle false informazioni che spesso girano sul web, l’azienda pubblica ha lanciato il blog  acquadelrubinetto.gruppocap.it, una vera e propria guida online che raccoglie tutto quello che c’è da sapere sull’acqua che sgorga dai rubinetti di casa: qualità, caratteristiche, benefici, utilizzi. Accanto al blog, Gruppo CAP ha anche realizzato una nuova app, Acca2o, che consente di leggere tramite geolocalizzazione l‘etichetta dell’acqua di casa o di qualsiasi altro indirizzo. Grazie alla tecnologia digitale, l’acquedotto diventa trasparente e l’acqua è sempre sotto controllo. Ma c’è di più: aprendo l’app è possibile accedere alle news del sito, pagare le bollette, insomma essere sempre aggiornati su acqua e dintorni.<p> <p> <p> <p>Un approccio, quello dell’azienda pubblica che opera nell’hinterland milanese, innovativo e hi-tech che alimenta la #waterevolution, una vera e propria rivoluzione culturale per un futuro dove l’acqua sarà propulsore di innovazione delle nostre città sempre più green e intelligenti. <p> <p> <p> <p> <p> <p> <p> <p><p> <p> <p><p> <p>", "time": "2018-03-27T00:00:00+01:00", "type": "scienza"}
{"title": "Future Energy, Future Green. Tempo scaduto. C’è un piano B? ", "url": "https://www.lastampa.it/2018/03/24/scienza/future-energy-future-green-tempo-scaduto-c-un-piano-b-n9J55PNc55rXl2O3O4UdGP/pagina.html", "review": "", "content": "<p> <p>Tempo scaduto. E non c'è piano un B. È l'alert per il green. A partire dal clima. Un pericolo della nostra quotidianità. Le sue variazioni isteriche e nervose stordiscono. L'aria irrespirabile delle città. La Terra è fragile mentre si pensa allo sfruttamento immediato delle risorse senza garantire la vita delle generazioni future. Dobbiamo abituarci a un livello sempre più basso di qualità della vita? La Fondazione ISTUD insieme alla Rappresentanza a Milano della Commissione europea, con il patrocinio del ministero dell'Ambiente, hanno tenuto a Milano la seconda sessione del workshop internazionale Future Energy, Future Green.   <p> <p>   <p> <p>L'incontro, mutuando il titolo del libro Future Energy, Future Green ( a cura di Maurizio Guandalini e Victor Uckmar, Mondadori Università), uscito di recente, consegna ai partecipanti un abecedario, lo sfoglio di una antologia. Un moto a luogo collettivo. Per vedere quello che è stato fatto e quello che resta da fare. Senza tergiversare. Il green è un ping-pong di luci e ombre. Un lungo elenco di tanto colore, con accanto, le ataviche debolezze, i petulanti ritardi di sempre che ci consegnano un'Italia con varchi di profonda inadeguatezza, dove il ricco lavoro verde scompare per nutrire una nazione rimasta ferma al passato, con i suoi limiti.  <p> <p><p> <p>L'Italia è il Paese delle contraddizioni e il settore 'verde' non è da meno: c'è la Montello spa che ricicla 800mila tonnellate di rifiuti all'anno in provincia di Bergamo e ci sono città del Sud dove i rifiuti giacciono nelle discariche in attesa di essere trasferiti. C'è un'imprenditrice del vino naturale come Antonella Manuli, della Fattoria La Maliosa, che protegge la terra, non irriga e non compra i trattori, ma vede gli incentivi destinati a chi fa l'esatto opposto.  <p> <p><p> <p>Il tempo, però, è scaduto e non è più tempo di tergiversare sugli obiettivi nazionali di riduzione delle emissioni, che rischiano di diventare un pericolo per la sopravvivenza della specie.  “L'economia verde, precisa Marella Caramazza, Direttore Generale di Fondazione ISTUD  , non può essere considerata solamente per inseguire la moda e il politically correct o per sostenere operazioni di immagine rinchiuse su sé stesse, ma deve sempre più diventare un paradigma che cambia i mercati, i comportamenti, la comunicazione, la gestione a 360° dell'impresa, che va compreso e analizzato per generare nuovo valore”. “La Commissione europea – afferma Massimo Gaudina direttore della Rappresentanza a Milano della Commissione europea – ha predisposto un nuovo piano Marshall per l’ambiente con una pioggia di denaro senza precedenti: dal 2021 al 2030 serviranno, ogni anno, 379 miliardi di euro per raggiungere gli obiettivi che l’Ue si è data sull’utilizzo di fonti rinnovabili e il taglio delle emissioni inquinanti. Uno di questi è il Pacchetto per l’energia pulita che dovrà stimolare gli investimenti e contribuire alla creazione di 900 mila posti di lavoro intervenendo su tutti i settori, in primis quello dell’edilizia sostenibile”. <p> <p> <p> <p>Su questi temi Accredia, l’Ente nazionale di Accreditamento, si adopera per sviluppare una consapevolezza che però ancora manca. “In Italia – ha spiegato Giuseppe Rossi, presidente di Accredia – siamo secondi al mondo dopo la Cina per numero di imprese, 150 mila, con certificazione di qualità. Ma solo 25 mila hanno certificazioni ambientali e 17 mila per la sicurezza sul posto di lavoro”.  Stefano Ghigna di 3M spiega che la sicurezza sul lavoro non è solo usare il dispositivo di sicurezza. C’è grande bisogno di formazione. Il bioarchitetto Maria Luisa Bisognin, esperta in costruzioni in fibra vegetale, è convinta che serve un cambio di cultura degli italiani. Cambio di mentalità, coraggio e azione. Che va dalla casa di proprietà alla sicurezza in cantiere e nell’agricoltura. Francesca Protano di CNH Industrial afferma che dopo l’internet of things è l’ora l’internet of food.  <p> <p><p> <p>Da poco il grande gruppo industriale di Torino ha presentato un esempio di come l’innovazione tecnologica favorisca la sostenibilità con la guida automatica di un trattore, ottimizzando tempo e carburante. L’agricoltura che si riconnette alla natura e la circular economy.  Un'azienda privata come la Montello, che si è riconvertita negli anni Novanta dal siderurgico al ciclo dei rifiuti, oggi ricicla 800mila tonnellate all'anno di rifiuti ed è un esempio unico in Europa. Il suo presidente, Roberto Sancinelli, ritiene che sia necessario un nuovo piano nazionale sui rifiuti e che si apra il mercato della gestione e del riciclo: \"Oggi è bloccato, non c'è concorrenza: è tutto in mano alle piccole partecipate comunali e invece servirebbe una logica industriale\". <p> <p><p> <p> Servono leggi, ad esempio, che tutelino chi vuole sostituire le materie prime fossili con prodotti riciclati e ne trovino immediata disponibilità. Oppure, si può iniziare \"separando a livello locale la raccolta dalla gestione del rifiuto\", altrimenti è \"ovvio che se non si apre il mercato continueranno a essere i cittadini a pagare la tassa sui rifiuti\". Sulla raccolta differenziata, \"anche se l'Italia è prima in Europa, c'è ancora moltissimo da fare: basti pensare che le tipologie di rifiuti codificate sono più di 800 e in realtà il 90% dei rifiuti che si riciclano sono cinquanta\".  Lorenzo Corino sperimentatore del vino bio, metodo Corino, afferma che solo utilizzando una bottiglia più leggera si possono risparmiare fino al 40% di emissioni in meno. <p> <p> <p> <p>Quindi tutto deve cambiare, non servono logiche settoriali ma politiche di facilitazione delle migliori esperienze in tutti i settori. Proteggiamo l’ambiente partendo da noi e da quello che ci gira intorno. Ad esempio  Milano - sostiene Valentino Piana, direttore dell'Economics Web Institute - sta facendo molto con i servizi di mobilità alternativa e il free floating delle bici sarà decisivo: i blocchi definitivi della auto, però, dovranno arrivare quando tutti avranno in mano un'alternativa efficiente\".  Sbaglia chi pensa che non c’è modo di incidere su scenari a sfide di tale portata anche attraverso scelte individuali di acquisto e consumo.  <p> <p><p> <p>O di risparmio: «Le attività finanziarie degli italiani – ha ricordato Roberto Grossi, vice direttore generale di Etica sgr: quanti si chiedono quanta Co2 producono coi propri risparmi»? Il Piano B c’è ed è la partecipazione dal basso. Il cittadino ha in mano il 35% dei consumi di energia. L’industria il 29%. Serve un cittadino formato e informato. Massimo Di Nicola della società di consulenza Roncucci&amp;Partners afferma che per molte aziende il piano B è l’estero. Nel nostro Paese ancora troppa difficoltà nella realizzazione e autorizzazione di impianti rinnovabili. 5 aziende italiane e 5 sudafricane partecipano al Green Action Platform che ha l’obiettivo della partecipazione delle green technologies all’estero.  <p> <p> <p> <p>Energia 4.0, innovazione risparmio: quando sostenibile è capace di futuro .  La transizione verso forme di energia pulita sarà più rapida \"se questa diventerà un business profittevole, capace di coinvolgere i grandi investitori e il settore finanziario\". Per adesso, si possono finanziare piccoli progetti con il crowdfunding civico. Uno dei pionieri è la romana PlanBee.bz, la piattaforma dove tutti possono contribuire a migliorare quartieri, città o intere isole, come Pantelleria, dove la startup ha lanciato una campagna per la riforestazione dopo gli incendi del 2016. \"C'è un cambiamento in corso: le persone dimostrano maggior coscienza e maggior attenzione al tema dell'ambiente e della sostenibilità\", spiega Armando Mattei, ceo di PlanBee. Lo scopo e lo spirito del crowdfunding \"non è quello di sostituire l'azione dei comuni ma coinvolgere e sensibilizzare . <p> <p> <p> <p>Nel 2050 le Rinnovabili, escluso l'idroelettrico, produrranno più del 30% dell'energia globale: qui in Italia, hanno bisogno di una pianificazione nazionale per svilupparsi. \"Come Paese - spiega Marco Peruzzi, presidente di e2i Energie Speciali - abbiamo fatto grandi investimenti in produzione di energia elettrica rinnovabile. Questo patrimonio dev'essere salvaguardato e un piano di rinnovamento, e in alcuni casi di integrale ricostruzione di questi impianti, richiede un quadro di riferimento certo. Noi sostanzialmente vogliamo sapere dove possiamo fare questi impianti, quindi auspichiamo che ci siano delle aree a vocazione eolica dedicate al vento. E, d'altra parte, vogliamo avere un cliente che ci possa ritirare energia e dare una stabilità finanziaria ai nostri investimenti\". <p> <p> <p> <p>In provincia di Torino, si è formata una cooperativa di 160 soci che l'impianto fotovoltaico se l'è portato - virtualmente – in condominio. È la storia di Energia Positiva, una piattaforma informatica dove i soci scelgono e sottoscrivono quote di reali impianti fotovoltaici, eolici e idroelettrici in Italia, in modo da  beneficiare dei rendimenti della loro produzione e ridurre il costo delle bollette. <p> <p><p> <p> \"L'idea è far partecipare le persone alla transizione energetica del Paese e a un mercato che le ha viste escluse\", spiega  Alberto Gastaldo, presidente e ceo di Energia Positiva. \"I soci non ricevono energia, questo sarebbe impossibile, ma possono crearsi un loro impianto virtuale e avere un'utile dal possesso delle  quote abbassando la loro spesa energetica annuale\". Il futuro dell'energia passerà anche dalla Blockchain. \"È una tecnologia in cui credo e che può essere rivoluzionaria al pari di Internet nel 2000. A livello energetico può significare eliminare molti intermediari sul mercato e permettere all'utente finale una gestione personale dell'energia\". <p> <p> <p> <p>Il cammino futuro del green sarà sempre più condivisione, apertura, innovazione, partecipazione, responsabilità, domande, coraggio e umiltà. <p> <p>  <p> <p> <p> <p> <p> <p><p> <p> <p><p> <p>", "time": "2018-03-24T06:00:00+01:00", "type": "scienza"}
{"title": "Il Qatar costruisce Lusail City, la città ecosostenibile del futuro ", "url": "https://www.lastampa.it/2018/03/26/scienza/il-qatar-costruisce-lusail-city-la-citt-ecosostenibile-del-futuro-pYRuavMVXSs4RxAMPt3yAM/pagina.html", "review": "", "content": "<p> <p>Costruire dal nulla una città capace di ospitare quasi mezzo milione di persone e farne un modello di sostenibilità? Si può fare. In Qatar, almeno, dove ci sono sia i fondi che le condizioni per un simile ambizioso progetto: Lusail City. Sorgerà a pochi chilometri da Doha, ed è stata progettata per essere interamente eco-sostenibile: acqua, mobilità, edilizia, smaltimento dei rifiuti, tutto è stato concepito per impattare poco o nulla sull’ambiente. La città del futuro, oggi un immenso cantiere, a lavori ultimati ospiterà anche la cerimonia di apertura e la finale dei Mondiali di calcio 2022 nell’avveniristico «Iconic Stadium», capace di ospitare più di 86mila persone.<p> <p><p> <p><p><p><p><p><p> <p><p> <p>La città-simbolo della «Visione Nazionale 2030» dell’emirato secondo le previsioni ospiterà circa 250mila abitanti e 170mila pendolari, più altri 80mila visitatori dei suoi centri commerciali, culturali, finanziari e sportivi. La mobilità sarà per lo più sostenibile, focalizzata soprattutto su trasporto pubblico, metropolitana leggera connessa alla rete ferroviaria nazionale (anch’essa in costruzione) e quasi 70 chilometri di piste ciclabili e vie pedonali. Dei 38 chilometri quadrati che coprirà la città, quasi un terzo sarà destinato ad aree verdi anche per incentivare l’uso delle proprie gambe per muoversi. Spostamenti che, in estate, possono essere limitati da temperature anche molto elevate.<p> <p><p> <p><p><p><p><p><p> <p><p> <p>A proposito di mitigazione del caldo, a Lusail si sta installando un sistema di raffreddamento che è fra i più grandi del mondo, ma anche fra i più efficienti. Molto interessante il sistema di raccolta dei rifiuti, che si aggiungerà a quello tradizionale della differenziata. Noto come Pneumatic Waste Collection (PWC), è in pratica una rete sotterranea di tubi sottovuoto in cui i rifiuti vengono aspirati fino all’impianto di raccolta, soluzione che fra le altre cose ridurrà di molto la circolazione di mezzi adibiti alla raccolta della spazzatura. Il sistema è stato progettato per la separazione alla fonte di due tipi di rifiuti, umidi e secchi, e secondo le stime ogni giorno processerà circa 300 tonnellate di rifiuti potenzialmente riciclabili. <p> <p><p> <p><p><p><p><p><p> <p><p> <p>Altro elemento molto importante nel progetto di Lusail City è l’acqua. Quella che sgorgherà dai rubinetti, come del resto già avviene oggi in tutto il Qatar, sarà acqua di mare desalinizzata, mentre l’impianto di trattamento delle acque reflue di Lusail è stato progettato per garantire che tutte le acque grigie trattate vengano riciclate a scopo di irrigazione. Ma ogni edificio e giardino è stato concepito per minimizzarne i consumi. Lusail City sarà una città di mare, ma anche di canali che si dirameranno per gran parte della città: sia per motivi estetici che di mitigazione del caldo estivo, ma anche per differenziare ulteriormente il trasporto pubblico, grazie a una apposita flotta di taxi acquatici.<p> <p><p> <p><p><p><p><p><p> <p><p> <p>Il Qatar, comunque, è un paese pieno di sorprese. La prima è la sua spiccata coscienza ecologica. In effetti ha sempre ratificato gli accordi internazionali sulla protezione dell’ambiente, della biodiversità e dell’ozonosfera. Impressionano ad esempio l’impegno e le risorse investiti nel centro di Doha per il Msheireb, il primo progetto di ristrutturazione cittadina al mondo in chiave sostenibile. Qui si farà rivivere il vecchio distretto commerciale della capitale con un nuovo linguaggio architettonico moderno, ispirato però al patrimonio e all’architettura tradizionali del Qatar. Utilizzando le ultime tecnologie sostenibili, Msheireb rispetterà gli standard più elevati nella bioedilizia, invertendo un modello di sviluppo che a Doha ha finora privilegiato un uso del suolo e dei trasporti molto impattante.<p> <p> <p> <p> <p> <p><p> <p> <p><p> <p>", "time": "2018-03-26T06:00:00+01:00", "type": "scienza"}
{"title": "Greenpeace: in Antartide la pesca industriale sottrae cibo a pinguini e balene ", "url": "https://www.lastampa.it/2018/03/28/scienza/greenpeace-in-antartide-la-pesca-industriale-sottrae-cibo-a-pinguini-e-balene-x8sqWWEnP1djBRdAvcIUUP/pagina.html", "review": "", "content": "<p> <p>Un’indagine condotta da Greenpeace sugli ultimi cinque anni di pesca industriale al krill in Antartide rivela che questa attività sta saccheggiando le riserve di questo piccolo gamberetto nei mari del Polo Sud. Il krill ha un ruolo chiave nella catena alimentare antartica, dato che è cibo per animali come le balene azzurre e i pinguini di Adelia. <p> <p> <p> <p>La pesca a questa specie in una delle aree più incontaminate del Pianeta è in rapida crescita. Una volta pescato, questo gamberetto viene trasformato in integratori alimentari – ad esempio le capsule di Omega 3 - in mangimi per l’acquacoltura o per gli animali domestici. Sebbene venga presentata come una delle attività di pesca meglio gestite al mondo, il rapporto di Greenpeace International “Licence to Krill” descrive uno scenario molto diverso.<p> <p>  <p> <p>I dati relativi al tracciamento dei pescherecci che pescano krill suggeriscono che alcuni tra questi si sono ancorati nei pressi di aree protette, a dispetto dei potenziali impatti sulla fauna e sui fondali. L’attività documentata dai tracciati suggerisce inoltre l’esistenza di attività di pesca rischiose, come il trasbordo delle catture (transhipment) su enormi navi frigorifero che hanno un pessimo track record: da carenze nella sicurezza a bordo a standard inaccettabili di protezione ambientale per gli sversamenti di reflui e oli. <p> <p>  <p> <p>  <p> <p> <p> <p> <p><p> <p> <p><p> <p>", "time": "2018-03-28T03:00:00+01:00", "type": "scienza"}
{"title": "L’Europa spinge sulle rinnovabili: almeno il 32% entro il 2030 ", "url": "https://www.lastampa.it/2018/06/19/scienza/leuropa-spinge-sulle-rinnovabili-almeno-il-entro-il-9q26kWlexYWFVFJrM770fI/pagina.html", "review": "", "content": "<p> <p>I pannelli solari potranno presto coprire milioni di tetti in tutta Europa, permettendo ai cittadini di diventare parte attiva nella transizione a un sistema di energia rinnovabile, grazie all’accordo raggiunto ieri in seno all’Unione europea. I governi europei hanno però frenato gli sforzi del Parlamento per aumentare il peso delle rinnovabili nel sistema energetico europeo, prevedendo un aggiornamento degli obiettivi di crescita delle fonti pulite nel 2023 e rigettando importanti misure di garanzia contro gli effetti nocivi delle bionergie e dei biocarburanti.<p> <p><p> <p>“Questo accordo riconosce per la prima volta il diritto dei cittadini di partecipare alla rivoluzione energetica in Europa e abbatte alcune grandi barriere che frenano la lotta al cambiamento climatico. Tutto ciò garantisce alle persone e alle comunità un maggiore controllo sull’energia che utilizzano, mettendole in condizione di partecipare alla crescita delle rinnovabili e di sfidare i colossi del settore energetico in tutto il continente. L’obiettivo di crescita delle rinnovabili fissato al 32 per cento è però troppo basso e permette alle grandi compagnie energetiche di restare ancorate ai combustibili fossili o a tecnologie rivelatesi false soluzioni rispetto al cambiamento climatico” afferma Sebastian Mang, consulente energia di Greenpeace Ue.<p> <p><p> <p>L’accordo tra il Parlamento europeo e i governi europei garantisce ai cittadini dell’Unione, alle autorità locali, ai piccoli imprenditori e alle cooperative il diritto di produrre, consumare, immagazzinare e vendere l’energia rinnovabile autoprodotta, senza essere per questo soggetti a sanzioni fiscali o oneri burocratici eccessivi. L’accordo mette al bando misure sanzionatorie che alcuni Paesi hanno introdotto per impedire ai propri cittadini di partecipare alla transizione energetica. In Romania, ad esempio, ai cittadini che vogliano vendere in rete l’energia che producono viene richiesto di fondare un’impresa e di corrispondere specifici requisiti fiscali. In Spagna, la “sun tax” impedisce la produzione diffusa di energia rinnovabile attraverso un sistema di tariffe onerose e ostacoli burocratici. La fine di queste misure vessatorie è stata una delle richieste centrali del Parlamento europeo nella negoziazione con gli stati membri.<p> <p><p> <p>Per la prima volta, la legge europea riconosce il ruolo giocato dalle cooperative energetiche nella transizione energetica, rendendo più semplice per le persone realizzare i loro progetti nel campo delle rinnovabili e garantendo loro tutele contro il dominio dei mercati da parte delle grandi compagnie. Come dimostrato in un recente studio, i progetti gestiti dalle cooperative energetiche garantiscono alle economie locali guadagni otto volte superiori rispetto a progetti analoghi, gestiti però da una grande utility.<p> <p><p> <p>Per Greenpeace l’obiettivo di crescita minima per l’energia rinnovabile al 32 percento entro il 2030 è inadeguato per prevenire gli effetti dannosi del cambiamento climatico. L’accordo raggiunto ieri consentirà inoltre ai Paesi e alle imprese di continuare a classificare come rinnovabili alcune bioenergie non sostenibili, spianando la strada all’abbattimento di altri alberi e alla deforestazione di foreste pluviali per la produzione di biocarburante che alimenterà centrali elettriche, stabilimenti industriali e autoveicoli. I negoziatori hanno convenuto di congelare ai livelli attuali l’utilizzo dei biocarburanti che maggiormente danneggiano la biodiversità, come l’olio di palma e di eliminarne l’uso entro il 2030, ponendo fine all’attuale obbligo per i Paesi membri dell’Unione di includere i biocarburanti ottenuti da colture nel loro mix energetico per il settore trasporti.<p> <p> <p> <p> <p> <p><p> <p> <p><p> <p>", "time": "2018-06-19T00:00:00+01:00", "type": "scienza"}
{"title": "Energia sostenibile per tutti: il mondo non è sulla buona strada ", "url": "https://www.lastampa.it/2018/06/19/scienza/energia-sostenibile-per-tutti-il-mondo-non-sulla-buona-strada-fTYSE1H2jnwc1zccUPa8fN/pagina.html", "review": "", "content": "<p> <p>Nel settembre 2015, le Nazioni Unite hanno adottato l’Agenda 2030 che comprende 17 Obiettivi di sviluppo sostenibile (SDG in inglese) da raggiungere in questo orizzonte temporale. Il settimo obiettivo dell’Agenda delle Nazioni unite prevede che venga assicurato “l’accesso a tutti a servizi energetici sicuri e moderni, a un costo accessibile” nel 2030, e che aumenti “nettamente” la parte delle energie rinnovabili nel mix energetico mondiale. <p> <p><p> <p>Nel rapporto “Tracking SDG7: The Energy Progress Report” pubblicato il 2 maggio, cinque organizzazioni (Banca Mondiale, Irena, OMS, IEA e la Commissione statistica dell'Onu), fotografano lo stato dell’arte dei progressi effettuati in vista della realizzazione dell’obiettivo di sviluppo sostenibile numero 7. Le organizzazioni hanno presentato a Lisbona al forum “Energia sostenibile per tutti”, un inventario di  dati sull’efficienza energetica e lo sviluppo delle energie rinnovabili nonché sull’accesso all’elettricità.  <p> <p> <p> <p>Globalmente, “il mondo non è sulla buona strada” in ordine al raggiungimento degli obiettivi delle nazioni unite del 2030, in materia di energia, secondo il rapporto gli sforzi dei Paesi sono ancora insufficienti. Dal 2010, il numero di nuove persone che hanno avuto l’accesso all’elettricità è notevolmente aumentato (una crescita esponenziale interessa, in particolare, Bangladesh, Etiopia, Kenya, Tanzania e India) ma il ritmo dell’elettrificazione dovrebbe accelerare per raggiungere un accesso universale entro il 2030. <p> <p> <p> <p>Secondo il rapporto, circa il 30% della popolazione mondiale (oltre 1 miliardo di persone) vive attualmente senza accesso all’elettricità. Sulla base delle tendenze attuali e tenuto conto della crescita demografica, nel 2030 potrebbero ancora essere 674 milioni le persone in questa situazione. <p> <p> <p> <p>La situazione è ancora più evidente in termini di accesso a tecnologie pulite per cuocere il cibo, di cui oggi sono sprovvisti circa 3 miliardi di persone (oltre il 40% della popolazione mondiale). Questa problematica resta tra le più spinose da risolvere, nonostante le evidenze di numerosi rapporti, che attribuiscono 4 milioni di morti premature all'anno, all’inquinamento atmosferico domestico dovuto alla combustione di biomasse tradizionali. Secondo le stime attuali, nel 2030, circa 2,3 miliardi di persone potrebbero ancora usare sistemi inquinanti.<p> <p><p> <p>La situazione migliora in India, Pakistan, Indonesia e Vietnam grazie alla diffusione del Gpl, ma è in Africa subsahariana che si sta facendo bene e meglio, anche se con questi ritmi, nel 2030, 2,3 miliardi di persone useranno ancora sistemi inquinanti.<p> <p>In materia di efficienza energetica, il rapporto accoglie con favore il rapido calo dell'intensità energetica nell'industria (- 2,7% annuo rispetto al 2010), ma rileva che i progressi sono più modesti nei trasporti, settore in cui le energie rinnovabili sono ancora troppo deboli (2,8% nel 2015) in relazione agli obiettivi di sviluppo sostenibile. <p> <p><p> <p> <p> <p> <p> <p><p> <p> <p><p> <p>", "time": "2018-06-19T02:00:00+01:00", "type": "scienza"}
{"title": "Le nuove sfide dell’edilizia per centrare gli obiettivi climatici ", "url": "https://www.lastampa.it/2018/06/20/scienza/le-nuove-sfide-delledilizia-per-centrare-gli-obiettivi-climatici-zf90QDNizkj0ft0By5vn9K/pagina.html", "review": "", "content": "<p> <p>È un settore rinvigorito, pieno di idee, che guarda alle migliori esperienze internazionali, quello visto alla settima edizione di Rebuild, tenutasi a Riva del Garda, lo scorso 29 e 30 maggio. Un settore che dovrà puntare all'innovazione tecnologica, ai nuovi standard climatici internazionali, all'economia circolare. Per due giorni esperti, architetti e aziende del settore si sono avvicendate per infondere nuova linfa ad un comparto che vive da anni una crisi sistemica.<p> <p> <p> <p>Modernize or die (innovare o morire) è l'avvertimento di Mark Farmer, imprenditore con oltre 27 anni di esperienza nel settore immobiliare e dell'edilizia, conosciuto per l'omonimo report commissionatogli dal governo inglese e pubblicato nel 2016. Non ha usato mezzi termini, riferendosi al nostro Paese: “La forza lavoro è in declino in Italia. Ciò significa che entro il 2020 il 20 per cento dei lavoratori del settore delle costruzioni avrà più di 55 anni. Dato che aumenterà al 40-50 per cento entro il 2050”. Sarà dunque fondamentale attirare le nuove generazioni, cosa possibile solo con una profonda “ristrutturazione” dell'intero comparto.<p> <p> <p> <p>Perch é  digitalizzare l'edilizia <p> <p>Un passaggio obbligato quindi, che dovrà essere seguito anche dalle aziende italiane. Digitalizzazione e industrializzazione sono forse i termini più usati nelle stanze di Rebuild. Ecco allora droni capaci di quantificare in tempo reale gli errori in cantiere, mano a mano che l'edificio viene costruito. O bracci robotici capaci di costruire direttamente in fabbrica nuove forme dall'alto valore estetico, gestiti da nuove figure professionali: gli operai digitali. “La fabbricazione robotica non è da intendersi come un sostituto”, sottolinea Pierpaolo Ruttico, del Politecnico di Milano. “Servono invece a coadiuvare il lavoro degli operai e dei progettisti in lavori pesanti, pericolosi o che richiedono rapidi tempi di consegna”.<p> <p> <p> <p><p><p><p><p><p> <p>La prefabbricazione per la decarbonizzazione dell'edilizia <p> <p>La decarbonizzazione dell'edilizia potrà avvenire solo attraverso un profondo cambio di paradigma, puntando su industrializzazione ed economia circolare. “Ci rendiamo conto che non si tratta di un tema facile”, spiega Thomas Miorin, presidente di Rebuild. “Ma a questo serve Rebuild, a trovare soluzioni e sistemi aperti”. E di esempi non ne mancano. Come l'esperienza di Coima, che lavora in Italia nell'investimento, sviluppo e gestione di patrimoni immobiliari per conto di investitori istituzionali internazionali e domestici, puntando sulla riqualificazione e sulla sostenibilità dei progetti. E propone la prefabbricazione spinta, la costruzione progettata per lo smontaggio e il recupero dei materiali e l'uso di materie prime certificate. Tre pilastri che riducono gli sprechi e attivano percorsi virtuosi sia nella filiera dei materiali che in quella di fine vita dell'edificio. Riassumendo in questo modo i concetti chiave dell'economia circolare; uno strumento che porterà il settore a ridurre l'impronta di carbonio e le emissioni. <p> <p> <p> <p>Tra le aziende che ben rappresentano l'innovazione in edilizia, Wood Beton ha portato a Riva del Garda l'innovativo sistema che permette di riqualificare gli edifici che non rispettano le normative sismiche ed energetiche attualmente in vigore: il Rhinoceros Wall. Con questo sistema è possibile intervenire nella riqualificazione degli edifici con un unico intervento, sia nel residenziale che nel terziario. Un brevetto rivoluzionario per quanto concerne la riduzione dei tempi di intervento, dei costi e dei disagi e che permetterà un elevato numero di interventi su tutto il territorio nazionale. Anche quest'anno Rebuild ha dimostrato come soluzioni e professionalità non mancano nel nostro Paese. E che un intero comparto è in fermento, pronto ad accogliere la sfida del rinnovamento.<p> <p><p> <p> <p> <p> <p> <p><p> <p> <p><p> <p>", "time": "2018-06-20T02:00:00+01:00", "type": "scienza"}
{"title": "Nel Regno Unito i pedali fanno girare l’economia ", "url": "https://www.lastampa.it/2018/06/23/scienza/nel-regno-unito-i-pedali-fanno-girare-leconomia-3ZX4Vg0u1rzLydXPzDmNGL/pagina.html", "review": "", "content": "<p> <p> La bikenomics pedala forte in Gran Bretagna, ma si potrebbe fare di più: lo dimostra una nuova ricerca prodotta dalla Bicycle Association che sottolinea l’importanza strategica dell’industria ciclistica britannica. Se entro il 2025 il governo raggiungerà l’obiettivo promesso di raddoppiare l’uso della bici sul territorio nazionale, ci sarà una spinta di 10 miliardi di sterline per l’economia che sosterranno circa 100 mila posti di lavoro. <p> <p> <p> <p>Presentando i dati del rapporto “The Value of the Cycling Sector to the British Economy”, il direttore operativo della Bicycle Association, Steve Garidis, ha rivelato che l’industria del ciclo del Regno Unito vale tre volte di più rispetto a quella siderurgica e dà lavoro al doppio delle persone. Attualmente le imprese del settore generano ogni anno 5,4 miliardi di sterline e impiegano 64 mila lavoratori, non solo nei negozi di bici, ma anche nel cicloturismo e nell’ambito dei servizi che girano intorno alle due ruote. Si stima che nel Regno Unito sia venduta una bicicletta ogni 10 secondi, aggiungendo un valore di 1.800 sterline all’economia britannica.<p> <p> <p> <p><p><p><p><p><p> <p>I risultati della ricerca confermano il trend in atto già da diversi anni: il ciclismo può essere declinato in molte forme e la sua importanza per l’economia è trasversale. Per questo è necessario un approccio interdipartimentale da parte del governo britannico, estendendo il raggio d’azione delle politiche per la bici oltre il campo dei trasporti, alla società nel suo complesso.<p> <p> <p> <p>Secondo le conclusioni del rapporto, si stima che la bikenomics abbia un “ritorno etico” di 4 a 1, vale a dire che per ogni sterlina spesa nel settore del ciclo la fiscalità generale britannica ne guadagna 4. Il calcolo tiene conto delle esternalità positive che, grazie alla bici, si verificano per la salute, la riduzione del traffico motorizzato e il miglioramento della qualità dell’aria.<p> <p> <p> <p>Un sistema di trasporto efficiente e green non può prescindere dalla bici: un’ulteriore spinta potrebbe arrivare dall’elettrico, con mezzi di trasporto a pedalata assistita e a zero emissioni sia per le persone che per le cose, con le e-cargobike che diventeranno sempre più indispensabili per la ciclologistica. Per questo la Bicycle Association sostiene l’introduzione di incentivi governativi per l’acquisto di e-bike, agevolazioni che oggi sono invece riservate soltanto agli altri veicoli elettrici, ma non alle bici. Il futuro della mobilità è a portata di pedale e il Regno Unito l’ha capito.<p> <p> <p> <p>* quoted business   <p> <p> <p> <p>Fonti:<p> <p>- BIKEBIZ.COM  <p> <p>- 200 YEARS OF BICYCLE  <p> <p> <p> <p><p> <p><p> <p> <p> <p> <p> <p><p> <p> <p><p> <p>", "time": "2018-06-23T02:00:00+01:00", "type": "scienza"}
{"title": "Il turismo enogastronomico traina la ripresa e cresce del 50% in un anno ", "url": "https://www.lastampa.it/2018/06/25/scienza/il-turismo-enogastronomico-traina-la-ripresa-e-cresce-del-in-un-anno-BUs6hZLHYgpKWmnghisQZM/pagina.html", "review": "", "content": "<p> <p>Un “esercito” di oltre 110 milioni di visitatori attratti dal richiamo irresistibile dell’enogastronomia, che da bisogno primario si sta trasformando in motivazione stessa del viaggio. Così cambia il turismo nel nostro Paese, con il settore del food a fare da traino alla ripresa in maniera sempre più decisa. Basti pensare che nel 2017 le presenze motivate dall’agroalimentare hanno superato i 110 milioni: un numero in aumento del 50% rispetto all’anno precedente, con un impatto economico di oltre 12 miliardi, il 15,1% dell’intero comparto.<p> <p> <p> <p>I dati di Isnart (Istituto Nazionale Ricerche Turistiche) e Unioncamere, presentati in occasione del primo “Open Day nazionale dell’agricoltura” organizzato da Coldiretti a Bari, confermano come la gastronomia italiana, frutto dell’agricoltura e della produzione locale, stia assumendo un ruolo sempre più importante dal punto di vista economico e culturale. Delle 110 milioni di presenze legate al turismo enogastronomico, il 43% provengono dalla Penisola e ben il 57% da altri Paesi: è soprattutto all’estero che, attraverso le degustazioni dei prodotti locali, i consumatori vogliono scoprire il territorio, le sue eccellenze e tipicità che lo rendono unico, oltre che appetibile.<p> <p> <p> <p><p><p><p><p><p> <p>“Abbiamo un patrimonio unico al mondo - spiega il presidente Isnart Roberto Di Vincenzo - che nel 2018, proclamato l'anno nazionale del cibo italiano, potremo valorizzare ancora di più. Non si tratta di sottolineare solo i successi economici di questo settore, ma di ribadire e promuovere anche all’estero il legame profondo tra cibo, paesaggio e cultura. Elementi distintivi dell'identità italiana”.<p> <p><p> <p>E in effetti la capacità di sfruttare la notorietà e le caratteristiche “dell'essere italiano” riesce a dare un notevole valore aggiunto alle nostre produzioni agroalimentari, rendendole ancora più appetibili anche per la società locale. <p> <p><p> <p>Non a caso sono sempre più frequenti le richieste di itinerari enogastronomici e di spostamenti per visitare cantine o aziende di produzione agricola, ma anche laboratori di trasformazione che mantengono le tecniche tradizionali del luogo; tra le attività più praticate nel corso della vacanza da tutti i turisti, oltre il 13% sono legate a degustazioni di prodotti enogastronomici locali, mentre l’8,6% effettua acquisti di prodotti tipici. E se in generale le esperienze di vacanza in Italia soddisfano i turisti italiani e stranieri (il voto medio espresso è di 8 in una scala da 1 a 10), gli elementi più apprezzati riguardano proprio l’offerta enogastronomica: la qualità del mangiare e del bere, unita a quella della ristorazione e ai relativi costi.<p> <p> <p> <p><p><p><p><p><p> <p>Le variabili chiave del marketing turistico - come location, prodotto, prezzo e promozione - assumono insomma una rinnovata valenza. Un numero sempre maggiore di visitatori, ad esempio, sono attenti al fatto che gli operatori turistici si prendano cura dell’ambiente e del patrimonio culturale; e al contempo desiderano essere coinvolti nelle esperienze cui prendono parte, vivendo esperienze emozionalmente ricche basate su storie legate a doppio filo alle esperienze vissute: vogliono sempre di più imparare qualcosa durante la loro vacanza, sui luoghi attraversati e sulle loro tradizioni. <p> <p><p> <p>Come sottolinea il segretario generale di Unioncamere, Giuseppe Tripoli, “la connessione tra le filiere dell’agricoltura e del turismo è una delle basi per uno sviluppo sostenibile del territorio. E’ opportuno aprire ad un profondo rinnovamento dei modelli turistici, anche in direzione della sostenibilità, dell’adattamento alle nuove tendenze della domanda e della qualità dell’accoglienza, per portare nuova ricchezza alle imprese ed alle comunità locali”.<p> <p><p> <p> <p> <p> <p> <p><p> <p> <p><p> <p>", "time": "2018-06-25T02:00:00+01:00", "type": "scienza"}
{"title": "30 milioni le bambine a rischio mutilazione genitale nei prossimi dieci anni ", "url": "https://www.lastampa.it/2018/06/21/scienza/milioni-le-bambine-a-rischio-mutilazione-genitale-nei-prossimi-dieci-anni-zHvfAKuG1Uo8C20QWh0DgN/pagina.html", "review": "", "content": "<p> <p>C’è chi dice che ci sia una certa reticenza, tra donne che hanno subito mutilazioni genitali, ad ammetterlo. Altri dicono che no, tra persone conterranee il dialogo è del tutto normale e aperto. Alcuni parlano della pratica del “viaggio delle bambine in visita ai nonni” nelle zone d’origine per praticare ciò che qui è illegale, sia diffusa. Altri, che quegli stessi viaggi rientrino nell’aneddotica sul tema. Il fenomeno delle mutilazioni genitali femminili è tanto difficile quanto complesso: da descrivere, prima ancora che da affrontare. Si parla di stime, di dati che si accavallano gli uni altri cercando di delineare quanto diffuso sia, chi riguardi (oltre la risposta adeguata, che sarebbe “tutti”) e chi potrebbe coinvolgere nel futuro. <p> <p> <p> <p>I DATI<p> <p>Il rapporto EIGE emesso dal Parlamento europeo nel 2012 parla di 180mila bambine a rischio ogni anno e 30 milioni nei prossimi 10 anni, in tutto il mondo. Ma la previsione è di sei anni fa. <p> <p><p> <p>“Si stima che in Italia, alla fine del 2016, le donne adulte (dai 15 anni in su) che hanno subito mutilazioni genitali femminili siano state dalle 60 alle 80mila” spiega Patrizia Farina, Professore Associato dell’Università Bicocca di Milano, che ha presentato uno studio basato su 1400 partecipanti di diverse nazionalità (oltre dodici).<p> <p><p> <p>La maggior parte delle donne (oltre il 72%) ha risposto “No” alla domanda: “Ritieni che la pratica dovrebbe continuare?”. L’1,2% si è rifiutato di rispondere, mentre il 13,5% ha risposto “Sì” (diventa 10% nel caso di donne mutilate che hanno avuto figli), che unito al “Non so” (3.4%), porta a un oltre 17% di donne che ritengono che la prosecuzione debba continuare. L’8,3% che ha scelto l’opzione “medicalizzata”.<p> <p><p> <p> Nella lettura dei dati è necessario considerare che le MGF non hanno la stessa valenza ovunque: la “resistenza” della pratica, per esempio, risulta particolarmente forte nelle donne provenienti dalla Nigeria, ma questo, spiega la docente, dipende dal fatto che in Italia il flusso migratorio arriva in maggioranza da una particolare regione meridionale del Paese a grande tradizione scissoria. <p> <p><p> <p> Le ragioni per cui le partecipanti alla ricerca spiegano che sia importante mantenere la tradizione, variano a seconda della provenienza e anche in questo caso il picco di “offre migliori prospettive matrimoniali” o “dà più piacere all’uomo” si incontra con percentuali più alte in Nigeria (vedi sopra) e Burkina Faso.<p> <p><p> <p>Di tutte le ragioni, “l’approvazione religiosa”, in generale, è l’ultima (5,2%). Come aveva spiegato il professor Aldo Morrone proprio sulle pagine de La Stampa, le mutilazioni sono molto meno legate a ragioni religiose di quel che narra il sentire comune. <p> <p> <p> <p>I PROGETTI<p> <p>Del tema si è discusso a lungo nell’ambito di un incontro promosso da Fondazione L’Albero della Vita a conclusione di CHAT – Changing Attitude. Fostering dialogue to prevent FGM, un progetto di sensibilizzazione e prevenzione. Sei i Paesi coinvolti – Italia, Portogallo, Austria, Spagna, Paesi Bassi, Regno Unito – da un lato nell’azione di coinvolgimento delle comunità di Paesi a tradizione scissoria, dall’altro con il coinvolgimento del settore privato. Di questo si è occupato Daniele Maio, responsabile corporate della fondazione: “Abbiamo portato a compimento la prima fase del progetto, cioè quella della diffusione, alla quale hanno risposto quattro aziende (Gucci, Swarovski, A2A e ACU), e anche se il secondo passaggio, quello della formazione interna alle imprese, è andata al di sotto delle aspettative, sappiamo che è questa la strada giusta”. D’altronde, non è facile in Italia trovare sponda parlando di una pratica che viene percepita come distante e che riguarda due minoranze (immigrate, donne) e che per giunta tira in ballo il corpo e la sessualità. <p> <p><p> <p> <p> <p> <p> <p><p> <p> <p><p> <p>", "time": "2018-06-21T02:00:00+01:00", "type": "scienza"}
{"title": "Elio e Le Storie Tese lanciano la Canzone Circolare ", "url": "https://www.lastampa.it/2018/06/25/scienza/elio-e-le-storie-tese-lanciano-la-canzone-circolare-qBExGbEU9rX3ycGrDP3evI/pagina.html", "review": "", "content": "<p> <p>Con l’economia circolare niente si spreca e tutto torna in circolo. Persino un gruppo musicale famoso, che ha appena deciso di abbandonare le scene, può diventare compostabile e creare una canzone infinita. E’ quello che è accaduto oggi alla storica band di Elio e Le Storie Tese che hanno presentato insieme a Legambiente la Canzone Circolare, il primo brano senza fine nella storia della musica italiana, per spiegare in musica che cos’è l’economia circolare e dire basta al modello lineare, che spreca le risorse e distrugge il pianeta.  <p> <p> <p> <p>Così – grazie a Legambiente - Elio e le Storie Tese da oggi diventano Elio e le Storie Circolari, mentre la Canzone Circolare è la prima canzone che potrà essere suonata e ripresa all’infinito, proprio come una lattina di alluminio che si può riciclare per sempre. <p> <p> <p> <p>Il progetto è stato presentato oggi a Milano presso il Cinemino dal gruppo di Elio e le Storie Tese, insieme al Presidente e al Direttore di Legambiente, Stefano Ciafani e Giorgio Zampetti. Ideato dall’agenzia creativa Kfield-Ideificio, nasce per raccontare plasticamente e attraverso la musica cosa vuol dire l’economia circolare. Il gruppo, al termine della Canzone Circolare, lancia l’appello a tutti i colleghi musicisti -  noti e meno noti, professionisti e dilettanti, stonati e intonati - a riprendere le ultime note del brano e crearne uno nuovo. Tutti potranno mandare il loro componimento al sito di Legambiente (www.  canzonecircolare.legambiente.it   ) e contribuire così al grande progetto per promuovere l’economia circolare. <p> <p> <p> <p>“Non appena si è sparsa la voce che eravamo al canto del cigno”, raccontano i membri del gruppo, “gli amici di Legambiente - che di cigni se ne intendono - hanno equivocato pensando che volessimo scrivere una canzone per loro. Dal qui pro quo è nata però l’idea e abbiamo pensato che la nostra ultima canzone poteva essere la prima canzone compostabile della storia della musica leggera italiana. Abbiamo quindi composto la Canzone Circolare che, a differenza di ‘La musica che gira intorno’ di Ivano Fossati, è un brano compostabile al 100%, nel senso che tutti i musicisti all’ascolto sono cordialmente invitati a prenderne un pezzo e crearne una nuova”.  <p> <p>  <p> <p>“La Canzone Circolare - dichiara Stefano Ciafani, Presidente nazionale di Legambiente – è un progetto che unisce musica e ambiente, con l'obiettivo di sensibilizzare, artisti e cittadini, sul tema dell'economia circolare e del riciclo coinvolgendoli in prima persona. La musica può cambiare il mondo e la percezione dei problemi. Fece così Bob Geldof nel 1985 con il Live Aid incentrato sul problema della fame in Etiopia e nel 2005 con il Live 8 per chiedere al G8 di azzerare il debito dei paesi poveri. Con l'ultima canzone di Elio e le Storie Tese, che ringraziamo per il dono alla nostra associazione, vogliamo organizzare virtualmente un evento musicale, una sorta di Live Circular, per dar voce e musica, attraverso un progetto corale e innovativo, all'economia circolare, un nuovo modello di sviluppo economico senza rifiuti, in cui tutto si rigenera e nulla si smaltisce. Questa rivoluzione, partita con le nuove direttive europee da poco approvate, vede giocare l'Italia in un ruolo di primo piano: il nostro Paese, infatti può avvalersi di tante esperienze di successo praticate da Comuni, società pubbliche e imprese private, che ne fanno la culla della nascente economia circolare del vecchio continente\". <p> <p> <p> <p>La Canzone Circolare è accompagnata da un video-clip che riecheggia nel tratto un videogioco anni ’80, gli anni in cui è nato il gruppo di Elio e le Storie Tese, ma anche gli anni dell’edonismo reaganiano, in cui il neoliberismo diventa il nuovo credo: crescita illimitata, aumento dei consumi e quindi dei rifiuti a livello globale. Gli anni in cui la tutela dell'ambiente veniva dai più percepita come un concetto elitario e come ostacolo allo sviluppo senza freni. Ma sono anche gli anni in cui viene pubblicato il primo testo di Walter Stahel che teorizza l'Economia Circolare.  <p> <p>  <p> <p>  <p> <p> <p> <p> <p> <p><p> <p> <p><p> <p>", "time": "2018-06-25T18:00:42+01:00", "type": "scienza"}
{"title": "I materiali del futuro: una sfida da vincere tra tecnologie innovative ed economia circolare ", "url": "https://www.lastampa.it/2018/06/23/scienza/i-materiali-del-futuro-una-sfida-da-vincere-tra-tecnologie-innovative-ed-economia-circolare-3Pqqg0cr48qpiokNLNgMpN/pagina.html", "review": "", "content": "<p> <p>Telefonini, pale eoliche, auto: cosa accadrebbe se non potessimo disporre a pieno dei materiali che li compongono? L’utilizzo ottimale delle materie prime diventa cruciale per le sfide tecnologiche del prossimo futuro. Ad esempio, un’auto elettrica (BMW i3) contiene nelle batterie 12 kg di cobalto e 35 kg di grafite, materiali considerati critici dall’Unione Europea a causa del loro rischio di approvvigionamento totalmente dipendente da paesi come la Repubblica Democratica del Congo e la Cina. Considerando i trend di crescita previsti per le auto elettriche in Europa, la domanda di questi materiali è destinata quasi a raddoppiare nei prossimi 10 anni, con inevitabili rischi di saturazione della fornitura ed aumento dei prezzi.<p> <p><p> <p>Risulta pertanto fondamentale individuare  alternative tecnologiche per sostituire questi materiali con materiali meno critici, riciclarli in maniera efficiente ed a basso costo dai prodotti a fine vita e trovare soluzioni per aumentare la vita utile dei prodotti attraverso approcci di economia circolare. Di questi temi si è discusso al BE -Mat in corso dal 20 giugno fino a oggi ad Anacapri, primo evento di business dedicato alle materie prime, materie critiche ed economia circolare organizzato congiuntamente da due importanti network della UE:  Enterprise Europe Network, la più grande rete al mondo di supporto alle PMI, attraverso CNR e ENEA, due dei suoi punti di contatto in Italia, e EIT RawMaterials. Oltre 70 tra startup, ricercatori, investitori di 11 paesi i partecipanti all'evento, che si avvale per la sessione di B2B della collaborazione di partner della rete EEN, quali APRE, Aster e FAST. <p> <p><p> <p>BE-Mat ha l’obiettivo di promuovere l’approccio di Open Innovation nel settore delle materie prime, materiali avanzati ed economia circolare, mettendo in contatto il mondo della ricerca e le startup con le grandi imprese e con potenziali investitori. Si tratta di un passaggio essenziale per poter avanzare in un settore destinato ad avere un crescente ruolo strategico e a cui la UE dedica una particolare attenzione. La dotazione finanziaria di Horizon 2020 Work Programme relativo alla Climate action, environment, resource efficiency and raw materials ammonta a 140 milioni di euro per il 2018 e 155 per il 2019. Il programma include tutti i bandi relativi all’economia circolare e le materie prime.<p> <p><p> <p>Grazie ad un approccio a tutto campo, l’evento BE-Mat si è articolato in diverse sessioni così da offrire a startup, imprese e ricercatori una vasta gamma di strumenti e incontri utili per affrontare un tema complesso e strategico come quello dei materiali per il nostro futuro. A una prima sessione di formazione, Boot camp, su business model e pitching per la presentazione delle idee innovative, è seguito un seminario riguardante le politiche UE. Temi dell’incontro: ricerca e innovazione per un uso sostenibile dei materiali critici primari e secondari, nella prospettiva di supportare la competitività delle aziende, facilitando la transizione ad un modello di economia circolare.<p> <p><p> <p>E’ stata quindi la volta del B2B, appuntamento chiave per concretizzare rapporti di collaborazione in questo ambito, rivolto a imprese, startup e ricercatori, con oltre 40 incontri bilaterali tra operatori. L’evento di brokeraggio è stato organizzato da EEN, rete della Commissione Europea  di sostegno alle Pmi per l’innovazione e l’internazionalizzazione, presente con servizi gratuiti alle imprese in oltre 65 paesi e particolarmente attiva nel promuovere il trasferimento della ricerca al mercato. Istituita nel 2008, EEN fornisce informazioni puntuali per accedere a finanziamenti, programmi e opportunità della Ue, nonché servizi di accompagnamento alle PMI in Horizon2020. Nel nostro paese  la rete conta 55 membri costituiti da camere di commercio, associazioni imprenditoriali (tra cui Confindustria, CNA, Confcommercio, Confesercenti), agenzie di sviluppo, centri di ricerca (quali CNR, ENEA, APRE) università, parchi tecnologici, autorità locali.  <p> <p><p> <p>La tre giorni si conclude con due competizioni internazionali di presentazione dei progetti per valutare le idee delle startup e dei ricercatori più innovative davanti a una platea di investitori. Le due sessioni di pitching hanno potuto contare sulla presenza e la collaborazione di importanti imprese private quali: Brembo, Heraeus, Centro Ricerche Fiat, Suez. <p> <p><p> <p>EIT RawMaterials è un consorzio europeo di 120 partners, tra imprese, università e centri di ricerca, finanziato dall’Unione Europea mediante l’Istituto Europeo per l’Innovazione e la Tecnologia (EIT), per promuovere l’innovazione e l’educazione nel settore delle materie prime, dall’esplorazione e l’estrazione dei materiali, alla sostituzione di materie prime critiche e tossiche, al miglioramento del riciclo e approcci per l’economia circolare.<p> <p> <p> <p>Diverse le tecnologie innovative presentate nel corso dell’evento BE - Mat. Tra queste da segnalare il sistema di recupero dei metalli preziosi dai processi di realizzazione dei microchip per apparati elettronici messo a punto dalla startup MRS-Material recovery system di Lecce. Si tratta di una giovane azienda che ha potuto usufruire dei servizi di Enterprise Europe Network attraverso l’Enea di Brindisi fin dalla sua costituzione tramite audit con esperti tecnologici. Ciò le ha permesso di collaborare con i ricercatori dell’ente e sviluppare inizialmente la tecnologia di recupero dei materiali preziosi utilizzando le facilities tecnologiche del Centro Enea di Brindisi. L’assistenza da parte della rete EEN è proseguita con il supporto in tema di ricerca partner e partecipazione a progetti di innovazione e ricerca (es. KIC Raw Materials).<p> <p><p> <p>Tra le proposte di nuovi materiali particolarmente innovativi risulta il progetto sviluppato dai ricercatori dell'Istituto di Scienza e Tecnologia dei Materiali Ceramici (ISTEC), coordinati dalla dr.ssa Anna Tampieri. Si tratta di un nuovo materiale magnetico a base di idrossiapatite, uno dei componenti principali delle ossa umane, totalmente biocompatibile e biodegradabile. Brevettato dal CNR, è stato progettato in modo da avere le proprietà magnetiche necessarie per le più avanzate applicazioni di terapia cellulare e medicina rigenerativa, settori nei quali si prevede che questo innovativo materiale possa avere in futuro un notevole impatto. <p> <p> <p> <p> <p> <p> <p> <p><p> <p> <p><p> <p>", "time": "2018-06-23T06:00:00+01:00", "type": "scienza"}
{"title": "Teddy e Sharon: da uno slum di Kampala a Bruxelles ", "url": "https://www.lastampa.it/2018/06/26/scienza/teddy-e-sharon-da-uno-slum-di-kampala-a-bruxelles-Biht7PJlJ2t1d3iO6FxLqI/pagina.html", "review": "", "content": "<p> <p>«Favorire l’empowerment femminile è un investimento intelligente, dal guadagno sicuro»: di questo è convinta Teddy Bongomin, nata a Kireka, uno slum di Kampala (Uganda), ora assistente sociale di Meeting Point International (MPI), partner ugandese della ong AVSI.<p> <p><p> <p>Teddy e Sharon fanno parte di un programma multisettoriale rivolto a donne sieropositive degli slum di Kampala, vittime della guerra, di abusi e di violenze. Dal 1992 il programma aiuta le donne a riscoprire il proprio valore, offre cure mediche, supporto psicologico e formazione, favorisce l’avvio di gruppi di risparmio e di attività remunerative.<p> <p><p> <p>«Ho incontrato Meeting Point in un momento molto difficile della mia vita – spiega Teddy – alla morte di mio marito, la sua famiglia mi ha cacciato di casa. Vivevo per strada con i miei figli. L’incontro con Rose Busingye, la fondatrice di MPI, mi ha cambiato la vita. Ho iniziato a partecipare alle attività dell’associazione e ora lavoro come assistente sociale o, meglio come CBT, community-based trainer .   Aiuto le donne a creare gruppi di risparmio e prestito attraverso la formazione sulla gestione dei risparmi e l'avvio di attività economiche. Ad oggi più di 300 donne hanno avviato 10 gruppi di risparmio e per me è una grande gioia vedere ognuna di loro ripercorrere la strada che porta alla scoperta di sé, delle proprie potenzialità.<p> <p> <p> <p>Un percorso che ho vissuto anche io in prima persona e che per me è la chiave della riuscita di un progetto di sviluppo. “Ora sono libera” è una delle frasi che noi donne di Meeting Point ripetiamo sempre. E non solo perché abbiamo ricevuto una risposta ai nostri bisogni materiali, ma soprattutto perché, insieme, abbiamo riscoperto il nostro valore. Riconoscere la nostra dignità ci permette di lavorare per un presente e un futuro migliore per noi e per i nostri figli».<p> <p><p> <p>È questa consapevolezza che ha spinto le donne di MPI ad avviare la produzione di collane in carta riciclata, attività sostenuta da AVSI che, grazie alla sua rete di oltre 2000 volontari, ha venduto più di 48 mila pezzi in Italia.<p> <p><p> <p>«I guadagni delle vendite – spiega Sharon Akidi, 20 anni – sono serviti per sostenere una parte significativa delle spese per la costruzione di una scuola per i figli delle donne di MPI, tra cui c’è mia madre. Grazie al sostegno a distanza attivato da AVSI ho potuto studiare in questa scuola, mi sono diplomata e ora lavoro part-time come assistente insegnante della sezione materna. Sto mettendo da parte alcuni risparmi per iscrivermi all’università. Voglio studiare economia e avviare una mia impresa. Io posso credere che sia possibile perché a scuola ci hanno insegnato che ogni persona ha un valore. Anche se sono scappata dalla guerra e ho iniziato la mia vita nello slum come sfollata a quattro anni, senza niente. So di avere delle possibilità e ho tutta la determinazione che serve per raggiungere i miei obiettivi. Questo per me è essere emancipata e libera».<p> <p><p> <p>Teddy Bongomin e Sharon Akidi hanno partecipato agli European Development Days (EDD, 5 - 6 giugno 2018, Bruxelles), il principale forum europeo sulla cooperazione internazionale e lo sviluppo, per raccontare, a partire dalla loro storia personale, come AVSI e MPI intendono e promuovono l’empowerment femminile, tema della XII edizione degli EDD.<p> <p><p> <p>«La partecipazione delle donne allo sviluppo sostenibile – ha spiegato Giampaolo Silvestri, segretario generale AVSI – è considerata una condizione imprescindibile da chi opera a tanti livelli per favorire un progresso reale e duraturo. Perciò non possiamo limitarci a ragionamenti teorici, ma dobbiamo ascoltare chi ha vissuto sulla propria pelle il percorso di cambiamento e uscita da una situazione di grave vulnerabilità. Solo se si parte da esperienze autentiche, come quelle di Teddy e Sharon, possiamo riuscire a mettere a fuoco modelli efficaci per far sì che nessuna donna veda calpestati i propri diritti».<p> <p> <p> <p>* AVSI<p> <p><p> <p> <p> <p> <p> <p><p> <p> <p><p> <p>", "time": "2018-06-26T02:00:00+01:00", "type": "scienza"}
{"title": "CarbFix, viene dall’Islanda la tecnologia che trasforma CO2 in roccia ", "url": "https://www.lastampa.it/2018/05/26/scienza/carbfix-viene-dallislanda-la-tecnologia-che-trasforma-co-in-roccia-c7iO3FZaqHJzKDnxrWgQQL/pagina.html", "review": "", "content": "<p> <p>Fonte: BBC NEWS  <p> <p><p> <p>Catturare l’anidride carbonica presente nell’atmosfera, iniettarla nella profondità del terreno e farla diventare roccia: è possibile grazie al progetto CarbFix, frutto di un consorzio internazionale guidato dalla Reykjavík Energy in collaborazione con il Centro nazionale francese per la ricerca scientifica, l’Università dell’Islanda e la Columbia University.<p> <p><p> <p>Il procedimento avviene nella centrale elettrica Hellisheidi, il principale impianto geotermico dell’Islanda e uno dei più grandi al mondo: qui non solo viene prodotta energia sfruttando il calore interno dell’area vulcanica, ma si cattura il biossido di carbonio (CO2) e lo si trasforma in pietra. Per sempre.<p> <p><p> <p>Il processo aspira l’anidride carbonica, la diluisce in acqua, la convoglia in un sito di iniezione a forma di igloo e la pompa nel sottosuolo per 1.000 metri ad alta pressione facendola mineralizzare in roccia. In pochi mesi le reazioni chimiche solidificano la C02 catturata impedendole di fuggire nell’atmosfera per milioni di anni. In Islanda il sottosuolo è ricco di basalto, poroso e formato dal raffreddamento della lava, che è “il migliore amico del carbonio” e aiuta questo processo.<p> <p><p> <p>Nell’ultimo anno sono state 10 mila le tonnellate di CO2 “digerite” da CarbFix in Islanda, equivalenti circa a quelle di 2.200 auto americane: si tratta di una frazione minima rispetto alle emissioni annuali globali, comprese tra 30 e 40 miliardi di tonnellate. Ma grazie all’ampia disponibilità di basalto, gli esperti prevedono che questa tecnologia potrebbe essere facilmente replicata su scala mondiale.<p> <p><p> <p>Il progetto, però, ha un grande tallone d’Achille che riguarda lo sfruttamento idrico: per ogni tonnellata di anidride carbonica trattata occorrono oltre 25 tonnellate di acqua. Un’altra criticità è data dal fatto che i ricercatori, pur di risolvere il problema, potrebbero distrarsi dal focus che consiste nella riduzione drastica dei livelli di gas serra. Pertanto, se le emissioni non vengono diminuite, una tecnologia valida come CarbFix ha un “limitato potenziale realistico”.<p> <p><p> <p>* quoted business <p> <p><p> <p> <p> <p> <p> <p><p> <p> <p><p> <p>", "time": "2018-05-26T02:00:00+01:00", "type": "scienza"}
{"title": "Ecco le regole d’oro per non sprecare energia. E risparmiare molto ", "url": "https://www.lastampa.it/2018/03/30/scienza/ecco-le-regole-doro-per-non-sprecare-energia-e-risparmiare-molto-PLm53Su4YhodKDCuxFXRUM/pagina.html", "review": "", "content": "<p> <p>In Italia l’82% degli edifici è stato costruito prima dell’entrata in vigore della normativa in materia di efficienza energetica. Strutture vecchie che necessiterebbero di interventi urgenti. Basti pensare gli edifici residenziali in mediocre o pessimo stato di conservazione in Italia sono oltre due milioni, pari al 16,8% del totale. Numeri importanti di un patrimonio edilizio da riqualificare con opere e azioni di innovazione ambientale, efficientamento energetico, condivisione e sharing economy, anche grazie alle agevolazioni fiscali previste dallo Stato. <p> <p> <p> <p>Interventi che consentirebbero non solo di vivere in case più sicure e accoglienti, ma anche di farci risparmiare soldi in bolletta. Temi che Legambiente sta affrontando a bordo del Treno Verde, la campagna realizzata in collaborazione con il Gruppo Ferrovie dello Stato Italiane - e di cui La Stampa Tuttogreen è mediapartner – dedicata quest’anno proprio ai temi dell’efficienza energetica, delle energie rinnovabile e dei cambiamenti climatici. <p> <p> <p> <p>Nella varie città dove il convoglio dell’associazione ambientalista sta facendo tappa (per un elenco completo è possibile visitare il sito  www.trenoverde.it), viene presentata la campagna CIVICO 5.0, un altro modo di vivere il condominio, la nuova campagna di studio e informazione di Legambiente pensata per sensibilizzare cittadini, amministrazioni e costruttori sull’importanza di un nuovo modello di vivere e progettare i Condomini e i suoi spazi; dando consigli utili e strumenti concreti per migliorare la qualità della vita dei palazzi condominiali, per capire come abbattere i costi in bolletta e dire basta alle case colabrodo. Il tutto attraverso una pratica web app - http://fonti-rinnovabili.it/civico/ - dove il cittadino potrà trovare anche la mappa dei monitoraggi effettuati da Legambiente nel 2017 e negli ultimi cinque anni (su 100 condomini di ben 33 città), che mettono in evidenza come molti degli edifici, dal punto di vista energetico, sono “case colabrodo” che disperdono il più delle volte energia termica d’inverno e si surriscaldano d’estate.<p> <p> <p> <p><p><p><p><p><p> <p>Nelle città toccate dal Treno Verde Legambiente sta realizzando anche un’indagine termografica in palazzi condominiali costruiti nel dopoguerra e in anni più recenti. Su gran parte di questi immobili, i problemi sono evidenti e comuni: dispersioni termiche da solai, pilastri, infissi e dalle pareti perimetrali da cui molto spesso è visibile l’impronta rilasciata dal calorifero. Alle case colabrodo, si affianca il problema dei costi che gravano sulle famiglie italiane: la spesa energetica è una voce rilevante per le famiglie ed è pari a 2689 euro l’anno (521 euro per l’energia elettrica, 1.024 euro/anno per la produzione di acqua calda sanitaria, cucina e riscaldamento, 1.144 euro per la mobilità). Un costo che, invece, si può facilmente ridurre anche grazie agli incentivi (ecobonus e sismabonus) che consentono di detrarre le spese.<p> <p> <p> <p>«È importante che i cittadini diventino consapevoli del loro peso energetico e delle opportunità previste per i prossimi quattro anni – spiega Katiuscia Eroe, responsabile Energia di Legambiente -. Ed è ancora più importante che le amministrazioni supportino le famiglie attraverso sportelli energie e campagne di informazione per garantire il massimo accesso agli strumenti previsti dalla finanziaria con particolare riguardo alle famiglie più in difficoltà che subiscono maggiormente i costi e le inefficienze di una casa colabrodo, viste anche le opportunità offerte dal meccanismo della cessione del credito».<p> <p> <p> <p>La Finanziaria 2017 ha, infatti, introdotto incentivi per l’efficientamento energetico e la riqualificazione antisismica validi fino al 2021 cui accedere per realizzare interventi nei condomini, con detrazioni fiscali fino all’85%, e questa è una delle detrazioni più alte anche in Europa, e un’assoluta opportunità per le famiglie, anche per quelle in difficoltà. La novità del 2018 è che lo sgravio può trasformarsi in uno sconto immediato sull’opera tramite la possibilità della cessione del credito ad ESCO (Energy Service Company) o banche che realizzano l’intervento così da permettere anche alle famiglie con limitate possibilità di spesa di realizzare questi interventi.<p> <p> <p> <p>«Ciò – aggiunge Eroe - permetterà di aprire migliaia di cantieri in tutta Italia e rilanciare il settore delle costruzioni creando un beneficio per le città e l’ambiente. Già oggi si stimano in oltre 300mila ogni anno gli occupati legati alle detrazioni fiscali nei singoli edifici; con l’Ecobonus questi numeri possono crescere moltissimo, perché la riqualificazione energetica dei condomini è un tipo di intervento ad alto tasso di lavoro aggiunto. I risultati del monitoraggio che stanno eseguendo i nostri tecnici nelle città italiane dimostrano inoltre come e quanto sia possibile intervenire portando vantaggi immediati in termini ambientali, economici e di qualità di vita».<p> <p> <p> <p>Secondo le elaborazioni di Legambiente, gli investimenti già attivati su questi temi tra il 2014 e il 2016 ammontano a circa 9,5 miliardi di euro. Oltre il 40% delle risorse è stato destinato alla sostituzione di serramenti, il 25% alla coibentazione di solai e pareti, poco più del 9% alla riduzione del fabbisogno energetico per il riscaldamento dell’intero edificio. L’ammontare complessivo di investimenti nel 2016 è stato pari a oltre 3,3 miliardi di euro (7% in più rispetto al 2015): il valore massimo potenziale delle detrazioni fiscali che potranno essere richieste dai beneficiari nell’arco dei prossimi dieci anni è pari a 2,1 miliardi di euro<p> <p> <p> <p>Negli appartamenti monitorati da Legambiente durante queste prime tappe del Treno Verde, è stata effettuata anche l’analisi dei consumi elettrici: in media il risparmio per una famiglia potrebbe essere pari a circa il 15% dell’attuale spesa se si efficientassero i consumi e si eliminassero gli sprechi ad esempio attraverso sistemi di controllo e gestione dei consumi.<p> <p> <p> <p> <p> <p> <p> <p><p> <p> <p><p> <p>", "time": "2018-03-30T00:00:00+01:00", "type": "scienza"}
{"title": "Il 13 maggio Roma ha il suo ”Appia Day” ", "url": "https://www.lastampa.it/2018/05/11/scienza/il-maggio-roma-ha-il-suo-appia-day-TqYe9MDzAcDhmYwBs8dD9K/pagina.html", "review": "", "content": "<p> <p>La pedonalizzazione dell’Appia Antica nel tratto urbano di Roma è la prima richiesta degli organizzatori dell’Appia Day, l’appuntamento organizzato il 13 maggio da un vasto comitato promotore per celebrare un tracciato nato più di 2300 anni fa ma anche l’idea di uso dei beni comuni e del territorio più moderna e innovativa che ci sia: quella per cui patrimonio archeologico e sistema urbano convivono intrecciando le ragioni della tutela storica con le esigenze dell’urbanistica.<p> <p><p> <p>Il vicesindaco della Capitale Luca Bergamo, intervenuto all’iniziativa lo scorso anno, si era dichiarato favorevole “in via generale a vivere all’interno del patrimonio culturale” e a togliere le macchine da quel pezzo di città. “Non penso che si riesca a fare in un battibaleno - aveva aggiunto - però è la strada che abbiamo già intrapreso con i primi atti dell’assessore Meleo che restringono la circolazione ai mezzi pubblici e sono un passo per costruire anche la sensibilità di chi in questi posti vive o ha attività economiche verso una più estesa pedonalizzazione”. Una necessità ribadita recentemente anche dalla sindaca Virginia Raggi.<p> <p><p> <p>L’idea che guida il progetto condiviso dalle associazioni, dai comitati e dalle istituzioni - tra cui Legambiente e Touring Club Italiano in collaborazione con il Parco archeologico dell’Appia Antica, il Parco Regionale dell’Appia Antica e della Pontificia Commissione di Archeologia Sacra e con il patrocinio del Comune di Roma - non è nuova, ma di Antonio Cederna, l’intellettuale ambientalista che sosteneva la necessità di superare la concezione dei monumenti antichi chiusi in un recinto e che tanto si spese per la sopravvivenza della Regina Viarum. Perché per salvare il patrimonio dell’antica consolare, che da Roma e dall’agro romano si spinge fino a Taranto, c’è bisogno di un lavoro attento di mediazione e compenetrazione tra valori culturali, archeologici e paesaggistici.<p> <p><p> <p>Il festival diffuso lungo la consolare, alla sua terza edizione, prevede oltre duecento gli eventi per conoscere meglio, a piedi e in bicicletta, i paesaggi e le rovine incastonate lungo una delle strade più belle del mondo. Unirà idealmente tante città e comunità locali per chiedere la pedonalizzazione della storica strada 365 giorni all’anno, per immaginare di poter considerare la Regina Viarum la porta d’accesso a una nuova idea di città che investe sul suo territorio, sulla sua cultura, sul suo paesaggio e si mostra più attenta ai cittadini, più moderna, più verde, più vivibile, più sana. <p> <p><p> <p>“L’Appia Day e i suoi eventi - racconta Alberto Fiorillo, responsabile aree urbane di Legambiente - hanno l’obiettivo di unire idealmente le tante città e comunità locali che si snodano lungo questo antico tracciato per chiederne la pedonalizzazione per l’intero anno, a partire dalla città di Roma, così da poterla finalmente considerare la porta d’accesso a una nuova idea di città. Cominciare, insomma, a ragionare di un itinerario Appia Antica - che valorizzi l’esistente, lo liberi dai mali che lo soffocano a partire dall’abusivismo edilizio - per inaugurare un museo esteso dove il percorso espositivo possa allargare il suo spazio fisico e conquistare nuovi spazi e un’idea nuovo di uso del territorio e dei beni comuni”.<p> <p><p> <p>Tutti gli eventi di Appia Day sono disponibili sul sito www.appiaday.it <p> <p><p> <p> <p> <p> <p> <p><p> <p> <p><p> <p>", "time": "2018-05-11T02:00:00+01:00", "type": "scienza"}
{"title": "L’energia verde certificata è davvero “pulita”? ", "url": "https://www.lastampa.it/2018/05/09/scienza/lenergia-verde-certificata-davvero-pulita-7aYR2EA49YREHsO1ZdKAzI/pagina.html", "review": "", "content": "<p> <p>Non tutti sanno che per la propria abitazione, o per la propria azienda, è possibile scegliere una fornitura di energia elettrica eco-friendly, la cosiddetta “energia verde”.<p> <p><p> <p>Si tratta di energia elettrica derivante da fonti rinnovabili la cui provenienza è garantita dalle Garanzie di Origine (GO): certificati elettronici che attestano la natura rinnovabile di quelle fonti e che sono rilasciati dall’organo indicato dallo stato italiano, il  GSE (Gestore dei Servizi Energetici), come da  Direttiva 2009/28/CE.<p> <p><p> <p>Le GO sono quindi dei titoli che qualificano i produttori e gli utilizzatori di energia verde (i primi sono gli  impianti con attestazione IGO, mentre i secondi sono coloro che acquistano l’energia) e hanno lo scopo di creare un sistema volontario di mercato per incentivare la produzione energetica da fonti rinnovabili. <p> <p><p> <p>In Italia l’energia verde è possibile richiederla dal 2013 ma, seppur la sua offerta è in crescita, di fatto è ancora poco conosciuta. <p> <p>  <p> <p>COS’E’, COME SCEGLIERLA E QUALI VANTAGGI HA <p> <p>Decidere di adottare una fornitura elettrica green è davvero facile: basta richiederla al proprio fornitore. Non è necessario alcun intervento sul contatore o sull’impianto elettrico e non si deve corrispondere nessun costo di attivazione. La qualità dell’energia rimane la stessa, perché di fatto la materia prima non cambia (l’elettricità non si può dividere a seconda della provenienza, infatti in rete è mescolata tutta insieme). Ciò che cambia è la scelta di consumo che il cliente decide di adottare, ossia acquistare energia che ha un’origine molto diversa: non deriva da fonti fossili inquinanti (come il petrolio, il metano o il carbone) ma da fonti rinnovabili (ad esempio il sole, il vento o il calore della terra). Il costo in bolletta, in genere, non varia di molto; potrebbe esserci un sovrapprezzo ma in alcuni casi è addirittura più economica, dipende dal fornitore scelto e dall’offerta attivata.<p> <p><p> <p>Fermo restando che la soluzione più ecosostenibile resta quella di efficientare le abitazioni, installare impianti rinnovabili e autoprodursi direttamente l’energia, adottare una fornitura elettrica di questo tipo può certamente essere un’opzione per tutti coloro che non possono realizzare questi interventi e che vogliono, attraverso la scelta del fornitore, dare un contributo alla salvaguardia ambientale.<p> <p><p> <p>Gli impianti da cui proviene l’energia verde possono essere dunque eolici, fotovoltaici, idroelettrici, geotermici o altre produzioni da fonti rinnovabili. <p> <p>Attenzione però, non tutta l’energia verde può considerarsi effettivamente green . A differenza di altri paesi, in cui alcune fonti sono escluse perché non sono ritenute ecosostenibili, in Italia possono rientrare legittimamente sotto l’opzione di energia verde (e dunque essere ammesse dal GSE e tracciate tramite GO) anche alcune fonti energetiche che per loro natura non possono considerarsi realmente “pulite” a causa dell’impatto negativo che hanno sull’ambiente. <p> <p><p> <p>Chiari esempi di fonti energetiche non-ecofriendly  ammesse, che di fatto vanno a costituire il “lato oscuro” dell’energia verde italiana,sono fra le altre il nucleare, la combustione di rifiuti e la combustione di alcuni bioliquidi (es. l’olio di palma, la cui coltivazione, come ormai largamente documentato, ha un impatto ambientale devastante, sia a causa della deforestazione che produce - e del conseguente aumento di CO2 e cambiamenti climatici - sia per la distruzione degli habitat naturali). <p> <p><p> <p>Come fare allora per essere sicuri di scegliere una fornitura di energia verde che sia davvero ecosostenibile e proveniente da fonti rinnovabili realmente pulite e non dannose per l’ambiente? <p> <p><p> <p>Innanzitutto, è importante non fidarsi soltanto di ciò che viene pubblicizzato. Il consiglio è quello di andare subito a verificare il mix energetico (o   fuel-mix ) riportato in bolletta e nel sito dell’azienda, che indica la tipologia e la quantità di fonti utilizzate dall’azienda stessa.<p> <p><p> <p>Si possono poi richiedere maggiori informazioni direttamente al fornitore, in modo da capire che politiche attua al riguardo e, cosa più importante di tutte, farsi rilasciare annualmente il titolo GO che il GSE invia al fornitore di energia per ogni MWh di energia verde “annullata” (che in gergo significa “acquistata” dal fornitore stesso per essere poi rivenduta al cliente finale). Si dice “annullata” perché si vanno ad annullare le quote di energia verde ancora disponibili all’interno del mercato energetico. Una volta annullate vengono rimosse dal sistema e non potranno così essere acquistate e vendute un’altra volta. Questa azione serve proprio per tracciare le quote di mercato relative all’energia verde, facendo corrispondere quanto dichiarato dal fornitore con ciò che è realmente fornito al cliente finale. In poche parole, serve per evitare che un fornitore dichiari di vendere energia verde quando in realtà verde non è. <p> <p><p> <p>Sui titoli GO sono riportati i MWh consumati, la tecnologia utilizzata (da cui si può vedere se la fonte è effettivamente “pulita”) e, su richiesta del cliente, il proprio nome o la propria ragione sociale e il POD (l’indirizzo a cui è associata la fornitura di energia). Questi ultimi non sono obbligatori ma - se il cliente lo richiede - il fornitore potrà rendersi disponibile e fornirli al GSE, che li apporrà sul certificato in modo da far diventare ancora più trasparente questo passaggio.<p> <p>Oltre al titolo GO, i fornitori di energia possono rilasciare anche altri strumenti come attestati, vetrofanie e marchi di certificazione che indicano l’utilizzo di energia verde. Questi sono molto utili per dare la possibilità - alle aziende che hanno scelto una fornitura di energia verde - di comunicare la propria scelta green e distinguersi da chi ancora non l’ha adottata. È da tenere presente che l’attestazione ufficiale resta comunque il titolo GO. <p> <p><p> <p>Per approfondire questo argomento, è possibile visitare la pagina del GSE dedicata alle GO al seguente link:  https://www.gse.it/servizi-per-te/fonti-rinnovabili/garanzia-dorigine <p> <p><p> <p>In sintesi, nonostante l’energia verde abbia ancora qualche “punto debole”, richiederla rappresenta una scelta di consumo ben precisa e un chiaro messaggio a favore dell’energia rinnovabile,a discapito di quella fossile altamente superata e dannosa sia per noi che per l’ambiente. <p> <p><p> <p> <p> <p> <p> <p><p> <p> <p><p> <p>", "time": "2018-05-09T02:00:00+01:00", "type": "scienza"}
{"title": "Contro il “marine litter” c’è 4Ocean ", "url": "https://www.lastampa.it/2018/05/26/scienza/contro-il-marine-litter-c-ocean-GjIxTYzVEeCfozauQkkU5L/pagina.html", "review": "", "content": "<p> <p>L’idea nasce su una spiaggia di Bali. Andrew e Alex sono due amici surfisti arrivati dagli Usa. Dopo una giornata tra le onde osservano il calar del sole in spiaggia, ma si ritrovano circondati dai rifiuti che arrivano dal mare. Rimangono impressionati dal rientro dei pescatori: ogni giorno insieme al pesce portano a riva chili e chili di immondizia. Uno scempio nel bel mezzo di un paradiso. L’immagine di quel tramonto diventa l’alba di una nuova vita. Andrew e Alex iniziano a raccogliere ciò che trovano in giro, poi tornati in Florida, fondano un’associazione per promuovere la pulizia delle spiagge e dei mari. Si chiamerà «4Ocean», per dare l’idea di quanto i rifiuti (soprattutto la plastica) siano un’emergenza davvero globale. <p> <p><p> <p>L’avventura inizia così, quasi per caso. Un po’ di rabbia, tanta voglia di fare. Ma nessuno si sarebbe aspettato che a due anni di distanza quell’idea potesse avere una forza dirompente capace di dare vita a una struttura con 75 dipendenti, centinaia di volontari e progetti avviati in oltre 20 Paesi del mondo. «È stato un po’ come salire sull’ottovolante» raccontano. «Eravamo due ragazzi appassionati di sport, adesso ci occupiamo a tempo pieno della pulizia dei mari». L’attività principale viene svolta da una flotta di imbarcazioni con oltre 20 membri dell’equipaggio che recuperano materiale in acqua e sulle coste senza mai fermarsi, sette giorni su sette. «Vedere il livello d’inquinamento dei mari è drammatico – proseguono - c’è molto da fare per riuscire a innescare un cambiamento, tutto inizia con le nostre azioni a terra per evitare che la plastica arrivi negli oceani». <p> <p><p> <p>Un dossier pubblicato dalla Ellen MacArthur Foundation stima in 150 milioni di tonnellate la quantità di plastica presente oggi nei mari. E il volume è destinato a crescere al ritmo di 8 milioni di tonnellate l’anno. 4Ocean lavora per contrastare quella che sta diventando una catastrofe. Nel 2017, il primo anno di attività, sono state strappate agli oceani circa 115 tonnellate di rifiuti e l’obiettivo per il 2018 è superare quota 450. «Siamo già a metà della raccolta, ci aspettiamo di superare le previsioni». Il successo e lo sviluppo dell’iniziativa dipenderanno ovviamente dai finanziamenti. A oggi tutto si basa sulle donazioni raccolte con la vendita di un braccialetto realizzato in materiale riciclato. Il motto è «one bracelet» (un braccialetto) «one pound» (poco meno di mezzo chilogrammo di materiale). Dall’inizio dell’avventura ne hanno venduti oltre trecentomila. I risultati iniziano a vedersi: per questo Andrew e Alex continuano a cavalcare l’onda. E a raccogliere.<p> <p><p> <p> <p> <p> <p> <p> <p> <p><p> <p> <p><p> <p>", "time": "2018-05-26T02:00:00+01:00", "type": "scienza"}
{"title": "C’è un combustibile fossile ancora inutilizzato: salverà o surriscalderà la Terra? ", "url": "https://www.lastampa.it/2018/06/09/scienza/c-un-combustibile-fossile-ancora-inutilizzato-salver-o-surriscalder-la-terra-hECT9KEdSbLRigCcw9h8aO/pagina.html", "review": "", "content": "<p> <p>Quando pensiamo alle riserve di combustibile del pianeta, probabilmente, immaginiamo giacimenti petroliferi o miniere di carbone a cielo aperto. Ma cosa succederebbe se il più grande deposito di energia fossile della Terra fosse in realtà una fonte meno accessibile e ancora inutilizzata di gas naturale? <p> <p>È il controverso fracking, ovvero la perforazione della crosta terrestre, che avviene iniettando una miscela ad alta pressione a base di acqua, sabbia e sostanze chimiche e che consente di far defluire il gas intrappolato nella roccia.    <p> <p>Si tratta di una tecnica utilizzata già da alcuni anni, che potrebbe ora essere applicata ad una risorsa ancora poco conosciuta e che può essere estratta proprio attraverso il fracking. È il metano intrappolato nei cristalli di ghiaccio a temperature estremamente basse. La sostanza che ne deriva è definita \"fuoco e ghiaccio\", mentre la denominazione scientifica è idrato di metano. Si trova in due luoghi sulla Terra, sotto il fondale oceanico e sotto i terreni artici perennemente ghiacciati. La stima sulla quantità supera le riserve disponibili di qualsiasi altro combustibile fossile. Ciò significa che la vita di questo tipo di energia potrebbe prolungarsi per oltre un secolo. <p> <p> <p> <p><p><p><p><p><p> <p><p> <p>L’impatto ambientale, tuttavia, potrebbe rivelarsi elevato   con il pericolo di far “friggere” il pianeta. Il metano contiene carbonio: bruciando rilascia meno CO2 nell'atmosfera rispetto a carbone e petrolio, ma le emissioni continuano a contribuire al cambiamento climatico. “Se, da un lato, l'estrazione idraulica del gas naturale produce energia più pulita, dall’altro il metano influisce sul riscaldamento globale 28 volte di più rispetto all'anidride carbonica presente in altri combustibili fossili”. A sostenerlo è un recente rapporto UNCTAD, l’agenzia delle Nazioni Unite che si occupa di commercio e sviluppo. Pertanto, il rischio è di accelerare lo scioglimento delle calotte artiche, il che potrebbe a sua volta causare la dispersione di una quantità ancora maggiore di metano. Sarebbe un clamoroso effetto boomerang. <p> <p> <p> <p><p><p><p><p><p> <p> <p> <p>In compenso, l'accesso a questo idrocarburo volatile potrebbe portare una buona notizia per il clima. Un team di scienziati statunitensi e giapponesi ha trivellato nel 2012 un giacimento di metano idrato nel North Slope dell'Alaska e iniettato una miscela di anidride carbonica e azoto nel pozzo. È stata, quindi, ridotta la pressione, dando la possibilità al metano di essere rilasciato. Il risultato è che la quantità di anidride carbonica che fuoriusciva era inferiore, mentre quella di metano maggiore, suggerendo che il biossido di carbonio veniva catturato dal composto. Ciò significa che potrebbe essere possibile rimuovere i gas serra dall'atmosfera mentre si estrae il metano. <p> <p>Anche in questo ottimistico scenario, tuttavia, resterebbe irrisolto il problema del complessivo impatto ambientale legato al fracking. Il processo utilizza significative quantità di acqua, può causare terremoti e impiega sostanze chimiche potenzialmente pericolose, che possono contaminare le falde. <p> <p>Pur considerando tali svantaggi, secondo l’UNCTAD, “la perforazione può essere considerata come un utile ponte verso le rinnovabili”. Non sarebbe, invece, preferibile accelerare il processo di transizione verso energie più “pulite” piuttosto che continuare ad investire sul fracking? <p> <p> <p> <p>* quoted business (  www.quotedbusiness.com  )   <p> <p> <p> <p>Fonti:  <p> <p>Onu    <p> <p>Deusche Welle   <p> <p><p> <p> <p> <p> <p> <p><p> <p> <p><p> <p>", "time": "2018-06-09T06:00:00+01:00", "type": "scienza"}
{"title": "Cresce la fame nel mondo, nel 2017 124 milioni vittime di carestia ", "url": "https://www.lastampa.it/2018/05/11/scienza/cresce-la-fame-nel-mondo-nel-milioni-vittime-di-carestia-z413gV00Q5gFvoCKSarMcK/pagina.html", "review": "", "content": "<p> <p>La situazione non migliora, al contrario. Sul banco degli imputati ci sono l’escalation dei conflitti e la siccità persistente in molte regioni del pianeta. Nel 2017 circa 124 milioni di persone sono state classificate come “vittime di una grave carestia” evidenzia il nuovo Rapporto Globale sulle Crisi Alimentari, pubblicato dalle Nazioni unite e dall’Unione europea. Nel 2017, lo stesso lavoro, realizzato da un gruppo di partner umanitari internazionali, aveva stimato che fossero circa 113 milioni le persone nel mondo a trovarsi in una situazione di insicurezza alimentare, e circa 80 milioni nel 2015. <p> <p><p> <p>Nel settembre 2017 la FAO, aveva sottolineato che dopo un costante declino per oltre un decennio, la fame nel mondo era nuovamente aumentata nel 2016, raggiungendo 815 milioni di persone e cioè l’11% della popolazione mondiale.<p> <p><p> <p>Ai primi posti tra le 51 nazioni più colpite da una situazione che viene definita dagli esperti di “insicurezza alimentare acuta” troviamo 18 paesi coinvolti in conflitti o in situazioni di “grave insicurezza”, come “lo Yemen, il nord della Nigeria, la Repubblica democratica del Congo, il Sudan del Sud e il Myanmar (Birmania)”. <p> <p><p> <p>Il rapporto definisce “insicurezza alimentare acuta” un livello di fame tanto severo da rappresentare una minaccia diretta alla vita o ai mezzi di sostentamento delle persone. Si parla invece di fame cronica “quando una persona non è in grado di consumare cibo sufficiente a mantenere uno stile di vita normale e attivo per un periodo prolungato”. <p> <p><p> <p>In Africa è il dissesto climatico ad aver trascinato 39 milioni di persone di 23 Paesi, nell’insicurezza alimentare. Le prolungate siccità e le scarse piogge, hanno portato a un progressivo inaridimento delle fonti idriche con un conseguente calo della produzione agricola e un impoverimento dei pascoli, soprattutto nelle zone pastorali della Somalia, dell’Etiopia sud-orientale, del Kenya orientale, in Africa Occidentale e nel Sahel, inclusi Senegal, Chad, Niger, Mali, Mauritania e Burkina Faso.<p> <p><p> <p>Secondo il rapporto, lo Yemen continuerà ad essere “il paese che affronterà la più grande crisi alimentare a livello globale”. La situazione potrebbe anche peggiorare, nel paese infatti le difficili condizioni economiche si sommano a epidemie e ad un sempre più difficile accesso alle risorse primarie. <p> <p><p> <p>“La triste situazione descritta dal rapporto mette in luce la necessità di azioni urgenti che sappiano contestualmente salvare vite, migliorare i mezzi di sostentamento, e affrontare alla radice le cause profonde delle crisi alimentari”, si legge nel documento. Intere comunità e rispetto all’anno scorso un numero maggiore di donne e bambini hanno bisogno di supporto nutrizionale; servono soluzioni durature se vogliamo invertire questo trend”.<p> <p><p> <p>Il Rapporto Globale sulle Crisi Alimentari riunisce dati e analisi regionali e nazionali in un unico documento che fornisce un’immagine chiara e approfondita delle crisi alimentari e dell’insicurezza alimentare acuta nei paesi colpiti. Fornendo analisi basate sull’evidenza dei fatti, il rapporto dimostra come, oltre agli aiuti umanitari - che rimangono di importanza fondamentale - l’azione per lo sviluppo deve impegnarsi con maggiore anticipo per affrontare le cause alla radice della vulnerabilità estrema. La resilienza, che tutti invocano, si costruisce analizzando le situazioni e prevedendo le crisi.<p> <p><p> <p> <p> <p> <p> <p><p> <p> <p><p> <p>", "time": "2018-05-11T02:00:00+01:00", "type": "scienza"}
{"title": "Sergio Costa: “Entro il 2030 dobbiamo tagliare del 40 per cento le emissioni di CO2 nel settore auto”", "url": "https://www.lastampa.it/2018/06/26/scienza/sergio-costa-entro-il-dobbiamo-tagliare-del-per-cento-le-emissioni-di-co-nel-settore-auto-GHqq20sUamuW9ahIOzYiAM/premium.html", "review": "", "content": "<p> <p>I cambiamenti climatici sono un problema molto serio, ce ne accorgiamo tutti noi quotidianamente. L’Europa deve fare di più. A cominciare dal taglio delle emissioni inquinanti di auto e van». Ministro dell’Ambiente Sergio Costa, cosa ha dunque proposto l’Italia al tavolo del consiglio dei ministri dell’Ambiente a Lussemburgo? «Una linea seria ma ambiziosa. Serve gradualità per favorire la riconversione produttiva di un settore importante come quello automobilistico, ma bisogna rispettare l’ac... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": " | 26 giugno 2018", "type": "scienza"}
{"title": "Dieci cose da fare per la Giornata della Terra ", "url": "https://www.lastampa.it/2018/04/22/scienza/dieci-cose-da-fare-per-la-giornata-della-terra-x1WRWh62L5bjSZueRiDcPO/pagina.html", "review": "", "content": "<p> <p>Fare piccole e semplici cose, tutti i giorni. Riscoprire l’estetica e la profondità del Bello. Aggiornare un linguaggio usurato e respingente. Non coltivare ossessioni. Per celebrare, senza retorica e con efficacia, la Giornata mondiale della Terra (22 aprile) possiamo partire da uno specchio. Guardarci e misurare i nostri gesti e i nostri pensieri, in 10 mosse. <p> <p><p> <p>Adottiamo il verde. Per chi non l’avesse ancora capito, meglio dirlo a chiare lettere: i soldi per tenere in ordine giardini, aiuole, alberi e spazi verdi, non ci sono. A Milano, città civile e di impronta asburgica, solo per riparare le aiuole si spendono 630mila euro l’anno. Se vogliamo il verde, dobbiamo adottarlo: acquistare e piantare alberi attraverso le reti associative; gestire orti urbani e creare quelli condominiali; curare la manutenzione di singoli spazi. Ci tocca avanzare, e non stare più alla finestra. <p> <p><p> <p>Meno rifiuti. L’epoca delle campagne sulla differenziata è finita. Sappiamo tutto, compreso il fatto che l’Italia è divisa in due anche su questo tema. La media nazionale è al 52,5 per cento, ma al Nord siamo al 64,2 per cento, in linea con gli altri paesi dell’Unione europea, e nel Mezzogiorno precipitiamo al 37,6 per cento. I numeri parlano, e dimostrano che la colpa non è solo delle amministrazioni inefficienti. In ogni caso, siamo in una nuova fase, dove l’obiettivo, a monte della raccolta, è produrre meno rifiuti. Ovunque. In Italia la media è di circa 500 chilogrammi pro-capite all’anno, in Polonia quasi metà. Come mai tanta differenza?<p> <p><p> <p>Meno plastica. E’ inutile criminalizzare la plastica, ma un semplice esercizio di buonsenso dovrebbe indurci, tutti, a ridurne l’uso. Come gli imballaggi, che da soli valgono il 50 per cento dei rifiuti. Possiamo iniziare dalle nostre case e dalle nostre abitudini. Non c’è motivo per continuare a usare cotton fioc e cannucce: prodotti inutili e complicati da smaltire. A Londra saranno ritirati dal commercio dal 2019. <p> <p>Riscoprire il Bello. Un nuovo spazio verde, anche il più piccolo, è anche una conquista estetica. Ecco perché se bisogna rifare un terrazzo condominiale, è un’ottima occasione per attrezzarlo come se fosse un piccolo giardino urbano. Così per i balconi e per gli spazi esterni privati. Tra l’altro, per ciascuno di questi interventi adesso ci sono bonus fiscali molto generosi. E la convenienza è sempre una buona leva per migliorare la Terra.<p> <p><p> <p>Non lasciarsi tentare dal piccolo abuso. Chi è senza la macchia di un abuso edilizio scagli la prima pietra. Le costruzioni illegali, piccole o grandi che siano, in Italia sono un fenomeno di massa. Certificato da 15 milioni di richieste di sanatorie per tre condoni in pochi anni: un abuso ogni quattro abitanti. Prima di chiedere alla politica di non fare più condoni, sarebbe il caso di non cadere nella tentazione di dare il nostro contributo. Anche rinunciare a una modesta veranda, se le legge non lo consente, è un gesto prezioso, una testimonianza di rispetto per la casa comune. Ne abbiamo bisogno.<p> <p><p> <p>Ricordiamoci della manutenzione. Anche qui, distinguiamo responsabilità pubbliche da comportamenti individuali, e non cerchiamo alibi nella latitanza delle istituzioni. Certo: a fronte dell’81 per cento dei comuni italiani classificati a rischio idrogeologico, il Paese ha investito sempre meno nella manutenzione. Come dimostrano le città-gruviera, a partire da Roma. E noi? Un palazzo, un condominio, una casa: solo una buona manutenzione proteggere davvero i luoghi. E farla, compete a tutti. <p> <p><p> <p>Le tre R funzionano sempre. Riciclare, riusare, riparare: la combinazione di questi tre verbi è sempre molto attuale. Ma anche in questo caso serve fare un passo avanti. E sfilare la ricetta dalla letteratura, talvolta perfino paradossale, del bricolage domestico. Se davvero ci crediamo, riciclo, riuso e riparazioni, sono un pezzo della nuova economia. Danno lavoro, significano ricerca e innovazione, dunque opportunità. Basta crederci. <p> <p><p> <p>Non coltivare ossessioni. L’ecologia non è una religione. Il fanatismo non giova alle singole persone e alla società. Molto meglio, con leggerezza, misurarsi con la semplicità di comportamenti individuali dettati dal buonsenso. Chiudere i rubinetti e non sprecare l’acqua, non significa non lavarsi. Scegliere il cibo sano, non si può tradurre in un quotidiano menù francescano. Riscoprire il piacere di una passeggiata, riducendo l’uso dell’auto, o salire a piedi le scale, evitando gli ascensori, sono le piccole finestre dalle quali, come diceva Benedetto Croce, possiamo sognare grandi cose. <p> <p><p> <p>Un linguaggio da aggiornare. Le parole più usate nella comunicazione ambientalista sono spesso obsolete, respingenti e cariche di retorica. Bisogna semplificare il linguaggio, renderlo più chiaro e coinvolgente, meno allarmista. Quando si parla di pezzi di territorio con una particolare tutela, più che Zone interdette bisognerebbe definirli semplicemente Aree protette. E più che di ambiente dovremmo iniziare a parlare di Pianeta vivente. Dove al centro ci siamo noi, gli uomini. <p> <p><p> <p>Leggere Laudato Si ’. L’enciclica di Papa Francesco è una sintesi molto efficace di quello che possiamo fare, ogni giorno, per il Pianeta vivente, la nostra casa comune. Il linguaggio è semplice, alla portata di tutti, e la proposta molto esplicita: un’ecologia integrale. Non un’idea di nicchia per una minoranza di «buoni e virtuosi», ma una proposta urbi et orbi di nuovi stili di vita. Quelli che davvero cambiano il mondo. <p> <p> <p> <p> <p> <p><p> <p> <p><p> <p>", "time": "2018-04-22T09:24:53+01:00", "type": "scienza"}
{"title": "Enzimi che mangiano la plastica? Un’azienda francese ha già la tecnologia pronta ", "url": "https://www.lastampa.it/2018/04/24/scienza/enzimi-che-mangiano-la-plastica-unazienda-francese-ha-gi-la-tecnologia-pronta-vc2L09eko0XB9JJ23MqJhJ/pagina.html", "review": "", "content": "<p> <p>Quella della plastica degradata dagli enzimi è forse la notizia più battuta di questi ultimi giorni. Ma non è la scoperta del secolo, nemmeno una novità assoluta. Ciò perché esiste già un'azienda che ha realizzato e affinato un processo di biodegradazione del Pet utilizzando l'impiego di enzimi capaci di disintegrare i polimeri plastici: la Carbios. Con sede in Francia, nella cittadina di Saint-Beauzire, la società ha sviluppato due processi biologici per la decomposizione biologica e il riciclo dei polimeri plastici. Realizzando quello che si potrebbe definire come il riciclo infinito del polietilene tereftalato, il Pet appunto. <p> <p>  <p> <p>Presente a Palermo, durante le Giornate della ricerca promosse da Corepla (Consorzio nazionale per la raccolta, il riciclo e il recupero degli imballaggi in plastica), Martin Stephan, vice amministratore della giovane società oggi quotata in borsa, ha spiegato che si tratta di “un'innovazione che rende possibile la circolarità e l'upcycling del Pet”, nata grazie ad “un programma collaborativo di ricerca della durata di 5 anni e con un investimento di 20 milioni di euro”.  <p> <p>  <p> <p>  <p> <p> <p> <p> <p><p> <p> <p><p> <p>", "time": "2018-04-24T06:00:00+01:00", "type": "scienza"}
{"title": "Una giornata della Terra dedicata alle buone notizie ", "url": "https://www.lastampa.it/2018/04/22/scienza/una-giornata-della-terra-dedicata-alle-buone-notizie-wIeyOFT32hCQyuul7ZFJeI/pagina.html", "review": "", "content": "<p> <p>A volte la pioggia di cattive notizie che quotidianamente ci ricordano quanto sia precaria la salute del Pianeta in cui viviamo può letteralmente atterrire. Non che si tratti di notizie esagerate, o come si dice oggi, fake. Anzi. Purtroppo il cambiamento climatico è una realtà che potremo attenuare, e non azzerare; così come lo è la graduale perdita di biodiversità. Come, infine, è un fatto incontrovertibile lo squilibrio tra la possibilità degli ecosistemi naturali di riprodurre le risorse che utilizziamo, e la capacità acquisita nei secoli dalla specie Homo sapiens di intaccare quegli ecosistemi e di consumarne le risorse a un ritmo insostenibile.<p> <p><p> <p>Eppure, anche se la situazione è preoccupante, sbagliato sarebbe dire che la partita sia definitivamente perduta. Primo, perché non è vero, dicono gli scienziati: ci sono ancora margini, c’è ancora tempo per prima rallentare, e poi fermare le macchine. Secondo, perché al contrario milioni di persone, milioni di aziende, tantissimi ricercatori lavorano ogni giorno per evitare la catastrofe, per migliorare le cose, per salvare il mondo. Di loro e dei loro sforzi purtroppo si parla sempre troppo poco. Terzo, perché c’è già un esempio significativo - la riduzione del buco dell’ozono - che dimostra che la comunità internazionale può, se si impegna con determinazione, agire su un pericolo globale creato dall’uomo. <p> <p><p> <p>C’è molto da fare, ma si può e si deve. Avremo bisogno di sforzi maggiori per mitigare il clima se vogliamo evitare gravi perdite di biodiversità. E sarà necessario raddoppiare gli impegni per la conservazione degli ambienti naturali, per rafforzare la resilienza delle specie ai cambiamenti climatici, per proteggere e ripristinare i corridoi ecologici, e per rendere sicure quelle aree che rimarranno come habitat adatto anche con l’aumento delle temperature. E sarà bene cominciare a dire che accanto a molte brutte notizie, ci sono anche buone notizie, che vanno registrate e prese come stimolo per fare sempre meglio. <p> <p> <p> <p>Ecco qualche esempio, in questa Giornata della Terra 2018. Il rinoceronte è un animale in grave pericolo sotto la pressione della riduzione degli habitat, ma soprattutto per il gravissimo fenomeno del bracconaggio, che li uccide per mettere le mani sui loro corni. In Sudafrica il rinoceronte bianco è indicato come specie gravemente minacciata, quello nero è in grave pericolo di estinzione. Corruzione e bracconaggio sono piaghe difficili da combattere. Ma come dicono le rilevazioni ufficiali del 2017, è il terzo anno che si registra un calo del numero di animali uccisi illegalmente: erano stati 1.214 nel 2014, l’anno scorso sono stati 1.028. Sono sempre moltissimi, il traffico illegale è sempre elevatissimo, ma le popolazioni locali cominciano a capire che il turismo e la conservazione della fauna selvatica sono la carta vincente. <p> <p><p> <p>La seconda buona notizia viene dal Kazakistan: è stato formalmente annunciato dal governo kazako un programma - svolto in collaborazione con il Wwf - per riportare le tigri selvatiche nei territori in cui si erano estinte oltre mezzo secolo fa, nella regione dell’lli-Balkhash, dove nascerà una riserva naturale nell’area sud Ovest dove sarà recuperata la foresta ripariale nei pressi del lago Balkhash. Altri interventi prevedono la protezione della fauna selvatica e la reintroduzione di importanti prede per la tigre, come il Kulan, un asino selvatico in via di estinzione, e il cervo di Battriana nativo dell’Asia centrale, ormai estinti in Kazakistan a causa del bracconaggio e della mancanza di spazi idonei.<p> <p><p> <p>La terza buona notizia arriva dal Belize, un piccolo paese centroamericano che ha appena approvato una legge per bloccare definitivamente le attività di ricerca e trivellazione petrolifera off-shore. Ne beneficerà la minacciatissima barriera corallina del Belize, che è la casa di circa 1.400 specie, inclusa la tartaruga embricata (Eretmochelys imbricata) il lamantino (Trichecus manatus) e sei specie di squali in pericolo di estinzione. E se ne avvantaggerà ancor di più la popolazione locale, visto che il turismo marino e la pesca generano reddito e lavoro per oltre 190mila famiglie e introiti per quasi 250 milioni di dollari l’anno. <p> <p> <p> <p> <p> <p><p> <p> <p><p> <p>", "time": "2018-04-22T09:29:07+01:00", "type": "scienza"}
{"title": "L’acquedotto romano del Peschiera compie 80 anni ", "url": "https://www.lastampa.it/2018/10/06/scienza/lacquedotto-romano-del-peschiera-compie-anni-imgHkSLJCPSBCv77lc4nFO/pagina.html", "review": "", "content": "<p> <p>Si celebrano gli 80 anni del Peschiera, il più importante acquedotto a servizio della città di Roma e di parte del Lazio, e tra i più grandi d’Europa e del Mondo. Si tratta di un’opera dall’elevato valore ingegneristico che garantisce circa l’80% del fabbisogno idrico degli oltre 3 milioni di abitanti di Roma, di molti Comuni del Reatino, della Bassa Sabina e della costa settentrionale del Lazio, da Fiumicino a Civitavecchia. <p> <p><p> <p>Le celebrazioni prendono il via con la prima mostra storica, dal titolo “80° Acquedotto del Peschiera”, dedicata alla costruzione e al successivo sviluppo dell’opera. La mostra si tiene  presso il Palazzo delle Esposizioni di Roma dal 4 ottobre al 4 novembre 2018, con  ingresso  libero. Attraverso immagini d’archivio, documenti originali, video d’epoca e installazioni, si ripercorre la storia dell’acquedotto pensato agli inizi del ‘900, che dal 1938, anno di posa della prima pietra, è strettamente connessa allo sviluppo socio-economico della Capitale e del territorio circostante. <p> <p><p> <p>Successivamente, il 10 ottobre, alla presenza delle Istituzioni si terrà presso le sorgenti del Peschiera una cerimonia per i 43 operai caduti durante la costruzione dell’acquedotto, in ricordo dei quali sar à  dedicata una medaglia commemorativa. <p> <p><p> <p>  <p> <p> <p> <p> <p><p> <p> <p><p> <p>", "time": "2018-10-06T03:00:00+01:00", "type": "scienza"}
{"title": "L’inutile espansione dei terreni agricoli minaccia il pianeta", "url": "https://www.lastampa.it/2018/10/07/scienza/linutile-espansione-dei-terreni-agricoli-minaccia-il-pianeta-CpcREI0ZuuX1y9RVWcewuK/premium.html", "review": "", "content": "<p> <p> Un gesto lodevole al servizio di un nobile obiettivo: nei mesi scorsi il commercio di avorio è stato bandito dal Regno Unito, che si è così unito ad altri paesi - tra i quali Cina e Stati Uniti – nella battaglia per sconfiggere il bracconaggio e proteggere dall'estinzione una specie in pericolo. Ma non sarà lo stop alla vendita di avorio a fermare il declino delle popolazioni dei grossi pachidermi. In effetti, la principale minaccia per queste e molte altre specie è un’attività umana decisam... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "07 ottobre 2018", "type": "scienza"}
{"title": "Il nuovo rapporto del Club di Roma: si può ancora salvare il Pianeta, ma non c’è più tempo da perdere ", "url": "https://www.lastampa.it/2018/10/18/scienza/il-nuovo-rapporto-del-club-di-roma-si-pu-ancora-salvare-il-pianeta-ma-non-c-pi-tempo-da-perdere-f2eJkaN6SGt2jxD1nzXUqL/pagina.html", "review": "", "content": "<p> <p>Cinquant’anni non sono poi così tanti, se ci si pensa. Eppure quando è nato per iniziativa dell’economista e imprenditore italiano Aurelio Peccei e del direttore scientifico dell’Ocse Alexander King, il Club di Roma sembrava un’entità visionaria. <p> <p><p> <p>In realtà non si trattava di visioni, ma di previsioni: precise, concrete, basate su studi scientifici. Nel 1972 il Rapporto sui limiti dello sviluppo, commissionato al Club di Roma dal MIT, metteva nero su bianco una lista di conseguenze a cui avrebbe portato la crescita illimitata. La crisi petrolifera del 1973 fu in qualche modo il primo segnale d’allarme, ma nonostante tutto il paradigma di crescita ha continuato e continua ad essere il modello preferito, addirittura l’unico, sembrerebbe, da politici e governi. Il risultato è che i quasi 8 miliardi di esseri umani oggi viventi hanno bisogno delle risorse prodotte da due pianeti Terra. <p> <p>Adesso, in occasione dei cinquant’anni dalla sua fondazione, il Club di Roma, primo Think tank mondiale a occuparsi di sviluppo sostenibile, pubblica un nuovo rapporto, con un titolo già eloquente: Come On!, così si chiama il rapporto, è un allarme e un monito secco a muoverci, a cambiare direzione. Il futuro è arrivato, e non possiamo più fingere di ignorarlo. <p> <p><p> <p>Il rapporto è stato presentato in occasione della Conferenza “Il Futuro è ora” per il Cinquantesimo anniversario del Club, organizzata a Roma in collaborazione con la Fondazione Aurelio Peccei, WWF, Novamont, Asvis, che ha riunito studiosi ed esperti da tutto il mondo come Johan Rockstrom, Ernst Ulrich von Weizsäcker, Anders Wijkman, Pavan Sukhdev, Sandrine Dixon-Decleve, Jorgen Randers insieme ad alcuni membri italiani del Club di Roma; da Catia Bastioli, Ad di Novamont ad Enrico Giovannini, portavoce dell’Asvis ed ex ministro del Lavoro. Presenti anche il ministro dell’Ambiente Sergio Costa, la sindaca di Roma Virginia Raggi e il viceministro dell’Istruzione Lorenzo Fioramonti. <p> <p><p> <p><p> <p>IL RAPPORTO COME ON!: LO STATO DELLE COSE E GLI SCENARI FUTURI<p> <p>Dalla pubblicazione de I Limiti dello sviluppo a Come On!, sulla Terra le cose cono cambiate a ritmo galoppante. Un ritmo, purtroppo, devastatore, che non possiamo più permetterci. Basti pensare che gli esseri umani erano 3,5 miliardi e oggi sono 7,6: il 117% in più, in solo mezzo secolo. <p> <p>Gli umani e gli animali da allevamento costituiscono oggi il 97% del peso di tutti i vertebrati viventi sulla Terra: buona parte del restante 3%, ossia tutti i mammiferi, i pesci, gli anfibi e i rettili, oggi come oggi non hanno molte probabilità di scampare all’estinzione. <p> <p>Il mondo sta mancando l’obiettivo della sicurezza climatica e senza un cambiamento di rotta deciso, reale, alla fine del secolo la temperatura salirà di oltre 3 gradi.<p> <p>Le concentrazioni di gas serra nell’atmosfera sono cresciute da 322 a 403 parti per milione. È un aumento devastante, che difatti ha appena prodotto i tre anni più caldi in assoluto della storia della climatologia: 2014, 2015 e 2016 sono una tripletta impressionante che tutti noi abbiamo sperimentato sulla nostra pelle. <p> <p>Gli abitanti delle città sono passati da 1,3 miliardi a 4 miliardi; il 207% in più. Le megalopoli con più di 10 milioni di abitanti erano tre nel 1968, New York, Shangai e Tokyo: oggi sono 22. <p> <p>Come d’altra parte prevedeva il Rapporto del 1972 alla crisi ambientale globale si sono aggiunte in questi ultimi due decenni quelle economiche, sociali, politiche e morali, con la povertà che si è allargata e aggravata praticamente in tutti i Paesi del mondo e miliardi persone che non hanno più fiducia nei governi e nella politica. <p> <p>Le emissioni di anidride carbonica dell’economia globale devono essere ridotte di almeno il 6,2% all’anno per non oltrepassare il limite di aumento massimo di 2 gradi. La riduzione dovrebbe essere del 10% circa per restare sulla soglia di 1,5 gradi, e invece nel 2017 le emissioni globali sono tornate a crescere dell’1,4%, secondo i dati Iea, dopo una pausa di tre anni. <p> <p>Il mondo insomma continua ottusamente a camminare su un percorso che porta almeno a 3 gradi di surriscaldamento nel corso di questo secolo. <p> <p>Basta pensare a questo: per le misure di riduzione dei gas serra la comunità internazionale ha stanziato 100 miliardi di dollari. Gli incentivi globali che gli stessi governi forniscono alle fonti fossili sono 600 miliardi di dollari. Sei volte in più.<p> <p><p> <p>LE COLPE DELLA POLITICA<p> <p>Un’ostinazione quasi surreale, soprattutto a poche settimane dall’uscita del rapporto IPCC. Raggiungere l’obiettivo stabilito a Parigi è ancora possibile, ma solo se si accelera subito la riconversione green dell’economia. <p> <p>La massimizzazione del profitto e la salvaguardia del Pianeta sono in un conflitto sempre più insanabile. In parole povere, il rapporto Come On! ci dice chiaramente una cosa: stiamo andando a sbattere, e la prima minaccia è proprio quella climatica. Gli esperti del Club di Roma concordano: l’ultimo accordo che i governi mondiali sono riusciti a prendere nel 2015 a Parigi deve essere rinforzato da una trasformazione profonda e rapida dei sistemi di produzione e di consumo. La politica economica che continuiamo a perseguire, nata nel ‘700, ossia in un pianeta poco densamente popolato e sfruttato, può solo peggiorare le cose, tra guerre, povertà, perdita di interi habitat e specie. <p> <p><p> <p><p> <p>IL RUOLO DEI CONSUMATORI E DELLE IMPRESE<p> <p>La cosa positiva è che nonostante incredibilmente molti governi prendano ancora tempo o addirittura fanno marcia indietro, i consumatori cominciano a capire, a fare domande, a volersi orientare in modo differente da come hanno fatto finora. Cresce il numero di persone che prima di comprare si fa e fa domande sulla provenienza dei prodotti, sulla loro eticità, sulla filiera, sulla possibilità di riusare. L’auspicio è che si crei un asse tra i consumatori che vogliono prodotti a basso impatto ambientale e le imprese che vogliono assumersi le loro responsabilità e scelgono la transizione verso la decarbonizzazione, e che hanno deciso di accelerare i tempi andando oltre le misure di salvaguardia climatica decise dai governi.<p> <p>Sono cinque la aziende italiane presenti al convegno del Club di Roma insieme a un panel di esperti per parlare dei passi in avanti fatti finora e dei traguardi da raggiungere. Economia circolare e riduzione delle emissioni di CO2: le cinque aziende, Coop, Enel, LVHM/Bulgari, Novamont e Sofidel, diversissime tra loro per campo d’azione e strategie, sembrano avere come punti in comune l’impegno verso questi obiettivi. <p> <p><p> <p>SEGNALI DI CAMBIAMENTO<p> <p>Prima di tutto politica delle tre R, riduzione, riuso e riciclo: la Coop porta due casi interessanti, con le politiche applicate sulle shopper e la campagna “Acqua di casa mia” per la riduzione delle bottiglie di plastica. L’assortimento di shopper riutilizzabili dal 2009 ha portato a un risparmio annuo di 7000 tonnellate di CO2, anticipando la sostituzione dei tradizionali stopper di plastica con i sacchetti biodegradabili in Mater-Bi che oggi la normativa ha reso obbligatori, oltre che con le borse riutilizzabili in plastica, cotone e juta. Questo significa 5 kg in meno di plastica consumata all’anno. Per quanto riguarda la campagna sull’acqua, la sgrammatura delle bottiglie ha prodotto un risparmio di 3300 tonnellate di CO2. <p> <p><p> <p>L’obiettivo assunto da Enel è invece certificato “Science-based target”, un’iniziativa di Carbon Disclosure Project, UN GlobalCompact, World Resources Institute e WWF per stimolare le aziende a definire target di riduzione delle emissioni di gas serra coerenti con le richieste della scienza di contenere l’aumento di temperatura media globale a 2 gradi entro la fine del secolo rispetto ai livelli pre-industriali. Il progetto di Enel più legato all’economia circolare è Futur-e, un piano per riqualificare 23 siti relativi a centrali termoelettriche con un approccio partecipativo e condiviso con le comunità locali. C’è poi l’iniziativa Cantieri Sostenibili che si ispira alla circolarità nella scelta dei materiali da usare e nel recupero di quelli demoliti. <p> <p><p> <p><p> <p><p> <p><p> <p><p> <p><p> <p>Novamont ha continuato il suo impegno per la decarbonizzazione con la messa a punto di prodotti e soluzioni in grado di risolvere i problemi connessi alla gestione dei rifiuti. Nel 2017 questi impegni hanno permesso un risparmio di 54.000 tonnellate di CO2 grazie all’impiego di energia elettrica 100% da fonti rinnovabili e alla centrale co-generativa di Mater-Biotech e al recupero energetico del biogas. Il consumo del suolo è un’altra sfida per l’azienda: la politica di riconversione di impianti tradizionali non più competitivi o dismessi ne è un esempio. <p> <p><p> <p>Sofidel, produttrice di carta igienica, come carta Regina, in tutto il mondo, ha scelto processi che consentono di ridurre il consumo d’energia e utilizzare fonti rinnovabili per la sua produzione riducendo la carbon intensity, ossia le emissioni specifiche rispetto alla quantità di carta prodotta, del 20,6% tra il 2009 e il 2017. Nel 2017 il 100% della cellulosa utilizzata era certificata da terze parti indipendenti con schemi di certificazione forestale, FSC, FSC Controlled Wood, SFI, PEFC. <p> <p><p> <p>Anche un marchio di lusso per eccellenza come LVHM/Bulgari, si è impegnata a ridurre le emissioni del 20% rispetto al 2013 e a migliorare l’efficienza energetica del 15% entro il 2020. La multinazionale è poi tra le imprese firmatarie del Manifesto “L’Alleanza per l’Economia Circolare”, proposto il 29 novembre 2017 in Confindustria da Enel e Intesa San Paolo. <p> <p><p> <p>Sandrine Dixon-Decleve, del Cambridge Institute for Sustainability Leadership, sottolinea la perversione del nostro sistema, che continua ad investire in un business come quello del gas: «Le compagnie petrolifere non avranno più lavoro, perché le risorse fossili finiranno, eppure continuano ad investire su quello, invece di pensare all’efficienza energetica che ci permetterebbe anche di essere indipendenti». <p> <p>Esperti e rappresentanti delle imprese sono d’accordo sulla necessità di porre più attenzione alle soluzioni locali per arrivare ad una visone globale , e sulla necessità di creare infrastrutture bio-economiche. Catia Bastioli porta l’esempio della Novamont: «Oggi siamo dei pionieri, ma la domanda è; come trasformare un caso come il nostro in qualcosa di diffuso? Un cambio di mentalità è necessario, perché in Europa c’è ancora un tasso elevatissimo di spreco delle risorse». <p> <p>Un cambiamento che deve essere necessariamente partire da politiche sostenibili concrete. <p> <p> <p> <p> <p> <p><p> <p> <p><p> <p>", "time": "2018-10-18T11:15:34+01:00", "type": "scienza"}
{"title": "Sea Shepherd, “Pastori del mare” a difesa degli Oceani", "url": "https://www.lastampa.it/2018/10/15/scienza/sea-shepherd-pastori-del-mare-a-difesa-degli-oceani-aXwYtMWVEBwZ64u4FJcQiO/premium.html", "review": "", "content": "<p> <p>Una storia degna di essere chiamata eroica, quella dell’organizzazione internazionale Sea Shepherd, che da quarant’anni svolge missioni sulla cresta dell’onda per proteggere e conservare la fauna marina. Fondata nel 1977 dal Capitano Paul Watson, a Vancouver, in Canada, ha celebrato il suo quarto decennio di vita con un record di venticinque campagne in un anno. Duecento viaggi attraverso gli oceani di tutto il mondo - dall’Oceano Antartico e dal Golfo di Guinea nell’Africa occidentale al Mar... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "15 ottobre 2018", "type": "scienza"}
{"title": "Clima, sette nuove aree costiere a rischio inondazione in Italia ", "url": "https://www.lastampa.it/2018/10/22/scienza/clima-sette-nuove-aree-costiere-a-rischio-inondazione-in-italia-v4KlyW22TvlNvZJ11KAgCP/pagina.html", "review": "", "content": "<p> <p>Sette nuove aree costiere italiane a rischio inondazione per l’innalzamento del Mar Mediterraneo sia a causa dei cambiamenti climatici che delle caratteristiche geologiche della nostra penisola. È quanto stima l’Enea attraverso nuove misure che indicano una ‘perdita’ di decine di chilometri quadrati di territorio entro fine secolo.<p> <p> <p> <p>In Italia continentale sono state individuate quattro località, tutte sul versante adriatico: tre in Abruzzo – Pescara, Martinsicuro (Teramo) e Fossacesia (Chieti) – e una in Puglia – Lesina (Foggia) – con previsione di arretramento delle spiagge e delle aree agricole. Le altre tre zone individuate sono tutte sulle isole con differenti estensioni a rischio, dai 6 km2 di perdita di territorio a Granelli (Siracusa), ai circa 2 km2 di Valledoria (Sassari), fino a qualche centinaio di m2 a Marina di Campo sull’Isola d’Elba (Livorno).<p> <p> <p> <p>Queste nuove mappe di rischio allagamento sono state presentatea Roma durante il vertice organizzato dall’Enea su cambiamenti climatici e variazione del livello del Mediterraneo che ha riunito, per la prima volta in Italia, esperti italiani di organizzazioni nazionali e internazionali, tra le quali Ministero dell’Ambiente, MIT di Boston, CNR, ISPRA, INGV, CMCC – Centro Euro-Mediterraneo sui Cambiamenti Climatici, oltre che Enea. <p> <p> <p> <p>  <p> <p> <p> <p> <p><p> <p> <p><p> <p>", "time": "2018-10-22T05:00:00+01:00", "type": "scienza"}
{"title": "Verso la mobilità a emissioni zero. Con l’ammoniaca nel serbatoio ", "url": "https://www.lastampa.it/2018/10/20/scienza/verso-la-mobilit-a-emissioni-zero-con-lammoniaca-nel-serbatoio-9XcsurD3ktol8O0LQ0Ul0N/pagina.html", "review": "", "content": "<p> <p>C'è tutto un fermento intorno ai nuovi carburanti, o meglio intorno a una mobilità a basse o zero emissioni nocive. Il traguardo è di avvicinare allo zero l'utilizzo dei combustibili fossili. In attesa che giunga l'era dell'elettrico dai costi contenuti e con batterie ecologicamente smaltibili (ma ci vorrà molto tempo: secondo le proiezioni solo nel 2040 si arriverà a un 50% di elettriche sul totale delle vendite di nuove auto. In Italia, nell'intero 2017 sono state vendute neanche 2000 e-car, lo 0,1% del totale), nel frattempo si sperimenta di tutto, si spera in ogni possibile nuova fonte energetica che faccia girare i nostri motori e che abbia un limitato impatto sull'atmosfera.<p> <p><p> <p>La strada maestra, quella già in parte realizzata per una piccola ma crescente parte di veicoli, soprattutto mezzi pesanti, è quella dei cosiddetti biofuel, carburanti a totale o parziale presenza di componenti organici, provenienti da coltivazioni mirate o da biomasse. Ma è una strada costellata di contraddizioni, o meglio da una, decisiva, contraddizione. Se il senso dei biocarburanti è quello di ridurre i gas-serra, il fine è in gran parte fallito perché sono sempre più numerosi gli studi che dicono che per far spazio alle nuove colture, bisogna azzerare vasti territori boschivi o aree di agricoltura tradizionale, entrambe molto pi ù “ sanificanti ”  per l'aria.  <p> <p> <p> <p>L'obbiettivo di ridurre la dispersione di anidride carbonica nell'atmosfera, quindi, deve seguire anche altre vie. Affascinante quella percorsa alla Rice University di Houston, in Texas. Lì hanno guardato con occhi talmente attenti l'ammoniaca che hanno scoperto una sua particolarità. L'ammoniaca  è  un gas, facilmente trasformabile in liquido, grazie a lievi alterazioni della pressione e della temperatura. La formula chimica è NH3, cioè un atomo di azoto e tre di idrogeno. <p> <p><p> <p><p><p><p><p><p> <p><p> <p>Se la molecola  è  colpita con la luce del laser, i legami si rompono e si libera l'idrogeno, elemento che pu ò  fare da propulsore per i motori. Una tecnologia che esiste già per alcuni veicoli e che, anzi, viene considerata il vero traguardo ultimo dell'automotive, ma che al momento è ancora troppo costosa per una diffusione di massa. E il bello è che la liberazione e l'utilizzo dell'idrogeno come propellente ha come sottoprodotti residui, solo vapor acqueo e azoto, elemento quest'ultimo, assolutamente “naturale” visto che costituisce l'80% dell'aria. <p> <p><p> <p>L'attivazione chimica perseguita dagli studiosi texani tra l'altro ha un vantaggio economico: la scomposizione molecolare perseguita con le metodologie classiche, cioè con il calore, necessita del 75% in più di energia rispetto a quella spesa con la “via della luce”. Una possibile grande convenienza economica che può attrarre le grandi case automobilistiche, anche se è ovvio che non sarà facile mantenere quel 75% di risparmio ottenuto in laboratorio anche sulla produzione di motori su larga scala. Ma l'obbiettivo è individuato. E, con grande sorpresa generale, la soluzione per un sistema di trasporto super pulito, che emette solo vapor acqueo, non passer à  per fonti energetiche  “ naturali ”  ma attraverso la sintesi chimica.<p> <p><p> <p>* quoted business    <p> <p> <p> <p>Fonte: Deutsche Welle  <p> <p><p> <p> <p> <p> <p> <p><p> <p> <p><p> <p>", "time": "2018-10-20T06:00:00+01:00", "type": "scienza"}
{"title": "Dal carciofo alla bioplastica ", "url": "https://www.lastampa.it/2018/04/23/scienza/dal-carciofo-alla-bioplastica-lO8ksYATKtK2mka7pUlySJ/pagina.html", "review": "", "content": "<p> <p>Frutta guasta, resti di verdura, pomodori avariati, bucce, semi, gambi. La piazza del mercato poco dopo la chiusura e poco prima della pulizia: una distesa di scarti organici che, quando va bene, finiscono nel compost, e quando va male a marcire in discarica. A meno che non intervenga qualcuno che, con un po’ di scienza e di visione, trasformi quel mucchio di marciume in una miniera d’oro. Anzi, di bioplastica. <p> <p><p> <p>È appunto questo il compito che si sono dati i tecnici e ricercatori dell’Istituto Italiano di Tecnologia di Genova, dove da qualche tempo, presso la divisione Smart Materials, guidata da Athanassia Athanassiou, si studia come ottenere vari tipi di bioplastica da scarti vegetali. Lo scorso febbraio alla fiera internazionale Fruit Logistica di Berlino il team ha presentato il primo prodotto sperimentale nato dalle tecnologie brevettate: un imballaggio realizzato a partire dallo scarto dei carciofi, biodegradabile al 100% e testato secondo normative per il contatto con gli alimenti, che andrà a sostituire il tradizionale «alveolo» di plastica delle cassette per l’ortofrutta. Sviluppato in collaborazione con la Società Gestione Mercato di Genova (SGM) e l’Ascom Confcommercio, il progetto si propone di creare una filiera totalmente circolare e a km zero in grado, da una parte, di sfruttare i rifiuti organici del commercio ambulante, e dall’altra, di abbattere il consumo di plastica non biodegradabile per gli imballaggi.<p> <p><p> <p>  <p> <p> <p> <p> <p><p> <p> <p><p> <p>", "time": "2018-04-23T02:00:00+01:00", "type": "scienza"}
{"title": "Antonio Moresco, un “Grido” per fermare l’estinzione di massa ", "url": "https://www.lastampa.it/2018/10/25/scienza/antonio-moresco-un-grido-per-fermare-lestinzione-di-massa-iUkl2ZIcMaAGNK8xKqXgkL/pagina.html", "review": "", "content": "<p> <p>C’è una fenditura, una soglia tra la vasta realtà e quel che ci viene raccontato. Una faglia che dobbiamo ricomporre, un “passaggio” da attraversare camminando agli angoli del presente nascosto. Coniugare l’io-singolo con l’infinito io del mondo. Uscire dalla mono-dimensione a cui ci stiamo condannando. Non avere paura del cambiamento. Per superare il momento storico, la crisi, la regressione culturale. <p> <p> <p> <p>Ne è convinto Antonio Moresco, 71 anni, scrittore, saggista, autore de Il grido (SEM, €16) pamphlet che si pone una delle questioni più importanti della contemporaneità anzi - a detta dello stesso - la domanda cui tutti noi, scienziati, scrittori, politici, cittadini, siamo chiamati a rispondere: l’estinzione di massa a cui stiamo condannando tutti gli abitanti del pianeta (mondo animale e vegetale compresi). Passare dall’homo digitalis che governa il mondo a suon di selfie (la “generazione CIS” del libro ndr ) infine compiere una vera e propria metamorfosi. <p> <p> <p> <p><p><p><p><p><p> <p>(Antonio Moresco e Giovanni Battista Ricciardi ne “La lucina” (2018) di Fabio Badolato e Jonny Costantino) <p> <p><p> <p>Moresco non fa sconti a nessuno, Darwin in primis: l’evoluzionismo è una teoria intrisa di una logica d’eliminazione del più debole, del diverso, espulsione centrifuga nell’opposizione noi/loro, miope forza dilagante nei populismi del presente: «Nei prossimi 40-50 anni aumenteranno i migranti climatici, e allora che faremo?» si, e ci, domanda Moresco: «Chiuderemo i porti, diremo no? Quando le tribù, i popoli si spostano, se non vengono accolti, il rischio è la migrazione con le armi: Attila e i suoi eserciti». Ecco lo spettro delle guerre di civiltà preconizzato dalla Sottomissione   di Michel Houellebecq, intellettuale scomodo che Moresco utilizza come clone-interlocutore nel suo pamphlet, germi di un passato che rischia di tornare. L’oggi un tempo corto che si bea di temi “vecchi”, fantasmi buoni a gettar fumo negli occhi che distraggono dal nostro tempo: domani, il prossimo futuro. <p> <p> <p> <p>Il grido  è un cortocircuito à la Philip Dick. Il tempo non è lineare per Moresco, ma simultaneità: «Ci viene insegnato che c’è una freccia temporale che dal passato arriva al presente per approdare al futuro, una linea che inizia e finisce: è una descrizione parziale», si schernisce l’autore mentre parliamo di Giappone, seduti accanto a un enorme platano le cui foglie trasmutano d’inverno dal verde al rosso: «Non tengo più conto della semplificazione passato-futuro, vita e morte non sono barriere invalicabili, sono abbracciate: nel mio libro La lucina racconto di un viaggio, un’idea venuta da un viaggio nella Terra del Fuoco, dove mi aveva sbalordito la foresta in cui gli alberi sono per metà vivi e per metà moncherini spettrali dai quali pendono ragnatele, eppure queste due anime del bosco convivono; la stessa cosa accade sulle “nostre” montagne italiane, ai castagni scortecciati, che sono come certe persone che appaiono esistere ma dentro, nel loro sottosuolo, non sono più. Questa doppia dimensione mette in discussione la netta separazione tra vita e morte», la soglia dell’uomo e nell’uomo. <p> <p> <p> <p><p><p><p><p><p> <p><p> <p>Ne parliamo seduti su una panchina della Rotonda della Besana a Milano. Qui venivano sepolti i morti della peste manzoniana  del 1630: «Negli ultimi anni ho ingaggiato una battaglia contro il concetto del labirinto novecentesco - quello di Borges e Calvino – perché lì non c’è il Minotauro. Negli antichi greci invece, il mostro che divora, c’era eccome». La paura dell’hic et nunc: «Nella concezione borgesiana il labirinto è un luogo da cui non riesci a uscire e, contemporaneamente, uno spazio che rassicura dal disordine “fuori”. Ma per me il chaos è forza», eccolo il contagio generativo dei libri di Moresco, Gli increati e Canti del caos.<p> <p> <p> <p>Una prima parte de Il grido sconta Heidegger, l’Essere e il Tempo, poi il j’accuse  si trasforma in ricerca della verità - Musil - ai tempi delle post e non verità, fandonie, quando il mondo tra 12 anni, a detta dell’ONU, non sarà più lo stesso: «Imputo ai filosofi la responsabilità di aver scontornato la verità e averla separata da tutto il resto – riflette lo scrittore – compiendo la stessa azione con cui si vuole esaurire la presenza di Dio, il filosofo è il sacerdote che guarda a un lato solo dello specchio, lo dice bene Shakespeare: Ci sono più cose in cielo e in terra, Orazio, che non sogni la tua filosofia », e ancora: «Nello stesso tempo ne Il grido compio un gesto affine a Cervantes, Dostoievskij, Kafka. Non bisogna scontornare, ma usare una tecnica discorsiva che tenga in piedi il castello; il combattimento allora è duplice: da una parte contro il concetto di verità specializzata, dall’altra le strutture umane sono fatte per negare se stesse, ma che fine fa la “specie intelligente” - l’uomo - se distrugge il proprio habitat e le sue stesse condizioni di vita?».<p> <p> <p> <p>Appassionato di teatro e saggi scientifici, il punto è nietzschianamente oltre persino la narrativa ambientale: «Sono un leopardiano dunque non ho il retaggio ideologico della natura benigna. E però nell’ultimo secolo e mezzo, si è compiuta un’accelerazione di potenza distruttiva dell’uomo – la pulsione di morte in Freud – gli esseri umani abitano un ambiente chiuso, con risorse finite, che non può reggere a uno sviluppo orizzontale; a differenza delle formiche o delle api, i cui meccanismi di abnegazione e sacrificio sociale sono sviluppati, gli uomini hanno un DNA che tende all’individualità. Ciò non toglie che, a differenza di altri mammiferi, la nostra specie si stia comportando in maniera folle nei confronti del pianeta», una pazzia che non è solo cecità ma rimozione: «È la storiella del pesciolino rosso che vive dentro la sua boccia. A un certo punto incontra altri due pesci, si mettono a parlare del più e del meno, ma non si dicono mai che vivono dentro una bolla di vetro». <p> <p> <p> <p><p><p><p><p><p> <p>Le storie dal primo giorno del mondo hanno portato per mano l’uomo al suo domani: «Lo scrittore dell’800 aveva questa coscienza, basti pensare alla Pietroburgo di Dostoevskij, Londra per Dickens, Zola con i suoi minatori: l’ambiente è più di una cornice, crea un passaggio reciproco tra il personaggio naturale e quello sociale; se penso a Beckett, uno degli autori più significativi del ‘900, usa figure emblematiche solitarie avulse che sprofondano nella spazzatura dei giorni, e continuano come dischi rotti nel monologo inceppato col mondo, incapaci di interagire», di nuovo il labirinto, stavolta di sé: «Da un lato è rassicurante perché ti sei costruito una prigione, un muro che ti divide dal caos dei giorni», la schiuma che rimane a galla è l’autoreferenzialità imposta: «La contemporaneità a un certo punto ha detto agli scrittori: “Stai nel cantuccio”, relegati come Napoleone nel suo manicomio». Allora: «Il problema è rompere la parete, la realtà non è solo il riflesso, bisogna spaccare lo specchio», e qui Moresco intende il mercato editoriale che soggiace alle leggi della domanda e dell’offerta: «Da una parte ci si sono andati a ficcare gli scrittori, dall’altra la società li ha innalzati, ma li ha fottuti: lo scrittore deve avere una potenza in grado di interagire col mondo da pari a pari. I più liberi, i meno condizionati, devono parlare della realtà deformata, lo scrittore deve sapersi prendere questa verità». <p> <p> <p> <p>In Moresco come in Novalis, la fenditura tra visibile e invisibile è la capacità della scrittura di riunire in sé l’individuo e la totalità: «Quando scrivo sperimento una moltiplicazione delle facoltà: quando non scrivo sono più stupido, limitato, a volte si parla di trance altre di visione, su di me ha effetti anche drammatici: mi capita di essere così concentrato, posseduto, che mi dimentico di respirare, il poco ossigeno mi reca disturbi alla vista, ischemie temporanee». Attraverso le parole però: «Si riesce a superare una cruna - continua l’autore - un passaggio che ti rende capace di veggenza per poi tornare alla condizione di fragilità umana, non so se succede perché sono più debole io oppure è la possessione a essere più forte. A ogni modo, gli antichi parlavano di “musa ispiratrice” del poeta, i moderni liquidano eppure gli antichi mostravano comprensione del fatto che quando scrivi non sei solo, piuttosto sei dentro un contenitore più grande, tutto sommato è lo stesso di cui parla la fisica quantistica, che vede le cose in termini di struttura intima della materia». <p> <p> <p> <p>Lucrezio e Stephen Hawking, altro personaggio-chiave ne Il grido , un libro che, proprio per queste premesse di forzatura, di frattura quasi dei limiti, ha dentro di sé canoni estetici che attengono ad altre arti: come la pittura, leggendo il pamphlet infatti non si può non pensare al trittico del Giardino delle delizie di Bosch; o lamusica, Zarathustra in 2001: Odissea nello spazio , Strauss, i cloni con cui l’autore intesse discussioni sul presente e il futuro, che sembrano appena usciti da Warlock. Fino ai robot dotati di IA-Intelligenza che, se ci saranno, domineranno: «Come noi abbiamo fatto con i Sapiens e i Neanderthal. La questione è come rimettere in discussione l’intero paradigma della realtà? All’inizio de Il grido – specifica Moresco - ne discuto con Rembrandt e Goya, autore dello sconvolgente dipinto di Saturno che ingoia i suoi stessi figli – noi abitanti del presente e i figli prossimi della Terra ndr -; e poi c’è Beethoven, con la tracimazione della parete chiusa del mondo, ciò che viene descritto – riflette ancora l’autore - è la copia speculare del piccolo mondo dentro lo specchio. Scrivendolo, e senza pensarci, mettendo all’inizio scrittori e poeti, musicisti, pittori, mi sono immesso in quella moltiplicazione. Nel libro ci sono delle forze di visione, per esempio anticipo il patto di specie maschile/femminile, poi dopo lo sviluppo. E mi sono accorto che utilizzo questa tecnica anche per altri argomenti, ebbene è lo stesso fa il musicista con la forma-sonata iniziale, con la quale anticipa i temi e poi li esplode». <p> <p> <p> <p>È la forza dirompente del racconto, l’arte del narrare che diviene tempo, misura: «Viviamo una condizione unica, sperimentiamo su di noi il confronto con l’abisso», la vertigine di una verità terribile, stiamo distruggendo le nostre condizioni di vita sul pianeta: «non è più tempo di stare rinchiusi, ognuno nel proprio buco, è una vecchia storia che parte con Aristotele a stabilire vi siano canoni specifici, nei grandi picchi di conoscenza, dell’arte. Queste pareti divisorie devono venire sfondate, come accade in Melville, Kafka, abbiamo bisogno di riprendere gli spazi di libertà non concessi, frantumare queste pareti di imprigionamento per prendere coscienza di un contenitore infinitamente più grande», del resto: «La nostra cultura è avanzata per antinomie, ha compreso separando, non unendo. È il gesto efferato della politica odierna, che narra un segmento piccolissimo della realtà – i migranti, capro espiatorio d’ogni male - mentre nel frattempo lì fuori si sta compiendo la catastrofe: il divide et impera  su cui si fondano i poteri esiste da sempre, non se ne viene fuori con piccoli riaggiustamenti di superficie: l’attenzione ai consumi, la raccolta differenziata. Occorre un salto di specie, un cambio di paradigma che usi la capacità di re-inventarsi della nostra specie». La fantasia, e delle due l’una: «Il presente ci pone di fronte al prossimo salto, o l’uomo ce la fa oppure». Bosch, la Terra disabitata dall’uomo. Abbiamo ancora una chance.<p> <p> <p> <p>Nei prossimi mesi Antonio Moresco sarà protagonista de L’uomo che cammina , un percorso-racconto a piedi dal centro alle periferie di Milano. Per il 2019 è previsto l’inizio delle riprese del suo Don Chisciotte , con il regista de La lucina Jonny Costantino. <p> <p> <p> <p> <p> <p> <p> <p><p> <p> <p><p> <p>", "time": "2018-10-25T05:00:00+01:00", "type": "scienza"}
{"title": "KME, la produzione di rame si fa sempre più green", "url": "https://www.lastampa.it/2018/10/26/scienza/kme-la-produzione-di-rame-si-fa-sempre-pi-green-En3qkBew8DJMUhpdyhrh5L/premium.html", "review": "", "content": "<p> <p>Miglioramento dell’efficienza energetica, aumento del materiale da riciclo utilizzato e riduzione dei consumi di acqua. KME, il gigante mondiale del rame, sceglie l’Italia per presentare il primo Bilancio di Sostenibilità relativo a un suo impianto; una decisione non casuale perché proprio qui, nel cuore della Valle del Serchio in provincia di Lucca, il piano di rilancio dello stabilimento passa attraverso un ambizioso progetto di economia circolare. Fornaci di Barga è un tipico esempio di ... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "26 ottobre 2018", "type": "scienza"}
{"title": "Il mix di pesticidi che minaccia le api solitarie ", "url": "https://www.lastampa.it/2018/10/31/scienza/il-mix-di-pesticidi-che-minaccia-le-api-solitarie-uyuAEJQDDCRvXSZd8IIuxM/pagina.html", "review": "", "content": "<p> <p>Basta un solo pasto prelevato da fiori contaminati con un mix di pesticidi per alterare in negativo l’intero ciclo di vita di un’ape solitaria. Questa singola esposizione, effettuata al termine della diapausa invernale (uno stato di arresto della crescita simile al letargo), è infatti in grado sia di ridurre la longevit à  dell’insetto che di ritardare lo sviluppo degli ovari, diminuendo così la sua capacità riproduttiva. A rivelarlo è uno studio pubblicato su Proceedings of the Royal Society B.<p> <p><p> <p>Secondo il gruppo di ricerca internazionale che ha condotto lo studio, questi effetti dimostrano come l’esposizione combinata a più pesticidi sia una delle cause principali della moria delle api. Un risultato che – suggeriscono gli studiosi – dovrebbe portare a ripensare il sistema di valutazione del rischio dei pesticidi: oggi, infatti, si considerano solo gli effetti prodotti da singole molecole, ma raramente sappiamo cosa succede quando ad agire sono due o più sostanze contemporaneamente.<p> <p> <p> <p>API CHE SCOMPAIONO <p> <p> Il problema della moria delle api – la significativa diminuzione della presenza di questi insetti in vaste aree del pianeta – sta allarmando da anni gli studiosi di tutto il mondo. Le api svolgono un ruolo fondamentale per il mantenimento della biodiversit à  vegetale: muovendosi di fiore in fiore per cercare nutrimento, favoriscono l’impollinazione, contribuendo così alla sopravvivenza e allo sviluppo delle piante, tanto quelle selvatiche che quelle coltivate. La loro scomparsa, quindi, potrebbe avere gravi conseguenze sull’equilibrio dell’ecosistema, mettendo tra l’altro a rischio la produzione di buona parte della frutta e della verdura che consumiamo.<p> <p><p> <p>Tra le vittime principali di questo fenomeno c’è sicuramente la più nota tra le api, l’ape da miele (Apis mellifera), il cui tasso di mortalità annuale è aumentato in modo notevole nell’ultimo decennio. Esistono però anche migliaia di altre specie a rischio appartenenti alla stessa superfamiglia (quella degli Apoidei), molte delle quali sono solitarie: invece di vivere in colonie organizzate in alveari, ogni singola femmina costruisce un proprio nido indipendente. Ed è proprio su una di queste specie di api solitarie – la Osmia bicornis (conosciuta anche come Osmia rufa) – che i ricercatori si sono concentrati per testare gli effetti del mix di pesticidi.<p> <p><p> <p>“Così come l’ape da miele, anche le api solitarie sono fondamentali per l’impollinazione, e anche loro stanno scomparendo”, spiega Fabio Sgolastra, ricercatore dell’Università di Bologna che ha coordinato lo studio. “Si tratta di specie particolarmente a rischio perché, non essendo organizzate in società numerose, la scomparsa di un singolo individuo comporta automaticamente la fine di un’intera linea di successione”.<p> <p> <p> <p>UN MIX PERICOLOSO <p> <p> Obiettivo del gruppo di ricerca era analizzare i possibili effetti prodotti su Osmia bicornis da due tipologie di pesticidi: un insetticida neonicotinoide e un fungicida. I ricercatori hanno così realizzato un mix contente le due sostanze in dosi paragonabili a quelle che si possono trovare sul campo nelle coltivazioni che utilizzano questi pesticidi. Dopodiché hanno somministrato il composto alle api solitarie.<p> <p><p> <p>Il risultato? Una singola esposizione orale al mix di pesticidi – un singolo pasto – si è rivelata sufficiente sia per diminuire in modo significativo la longevità degli insetti che per ritardare lo sviluppo dei loro ovari.<p> <p><p> <p>“Quello che abbiamo osservato è un doppio effetto negativo”, dice Fabio Sgolastra. “Da un lato la vita dell’ape diventa più breve e dall’altro si allungano i tempi per l’inizio della deposizione delle uova: un fenomeno pericoloso, che riduce la capacità riproduttiva di questi insetti e può finire per mettere a rischio la sopravvivenza delle popolazioni di osmie negli ambienti agrari”.<p> <p> <p> <p>PESTICIDI E VALUTAZIONE DEL RISCHIO <p> <p> Oltre a testare il mix di insetticida neonicotinoide e fungicida, i ricercatori hanno sottoposto alle api solitarie anche soluzioni contenenti i due pesticidi separatati tra loro (sempre in dosi paragonabili a quelle diffuse nelle aree coltivate): da un lato solo l’insetticida neonicotinoide, da un altro solo il fungicida. In entrambi i casi, però, non sono stati riscontrati effetti negativi sugli insetti. “I due pesticidi, in quelle quantità e in una singola dose, non risultano dannosi”, spiega Sgolastra. “Quando però si trovano insieme, è sufficiente un solo pasto al termine dello svernamento per produrre conseguenze pericolose”.<p> <p><p> <p>Un dato, questo, che secondo i ricercatori dovrebbe far riflettere sulle procedure utilizzate per la valutazione del rischio nei pesticidi. “Non basta considerare gli effetti di una singola molecola di una sostanza”, suggerisce Sgolastra. “Dobbiamo pensare anche a come valutare i possibili effetti sinergici che derivano dalla combinazione di due o più sostanze utilizzate contemporaneamente”.<p> <p> <p> <p>I PROTAGONISTI DELLO STUDIO <p> <p> I risultati della ricerca  sono stati pubblicati su Proceedings of the Royal Society B con il titolo “Combined exposure to sublethal concentrations of an insecticide and a fungicide affect feeding, ovary development and longevity in a solitary bee”.<p> <p><p> <p>Lo studio – coordinato da Fabio Sgolastra – è stato svolto prevalentemente presso il Dipartimento di Scienze e Tecnologie Agro-Alimentari dell’Universit à  di Bologna, in collaborazione con Gloria Isani e Riccardo Cabbri del Dipartimento di Medicina Veterinaria. Hanno partecipato inoltre Piotr Medrzycki del CREA (Consiglio per la Ricerca in Agricoltura e l’Analisi dell’Economia Agraria) di Bologna, Dariusz Teper del Research Institute of Horticulture di PuÅ‚awy (Polonia), Xavier Arnan e Jordi Bosch del CREAF (Centre for Research on Ecology and Forestry Applications) presso la Universitat Autònoma de Barcelona (Spagna).<p> <p><p> <p> <p> <p> <p> <p><p> <p> <p><p> <p>", "time": "2018-10-31T05:00:00+01:00", "type": "scienza"}
{"title": "Tra le nevi, alla ricerca del suono perfetto ", "url": "https://www.lastampa.it/2018/11/07/scienza/tra-le-nevi-alla-ricerca-del-suono-perfetto-C5roWDFjRc1lqq3s33ZVgI/pagina.html", "review": "", "content": "<p> <p>Un disco e un film dedicati al rapporto tra uomo e natura. Manu Delago, compositore austriaco classe 1984, scoperto da Bjork, ha scalato montagne innevate per realizzare il suo nuovo album Parasol Peak (2018, One Little Indian Records). <p> <p><p> <p>In 7, strumenti in spalla, si sono spinti fin sulla vetta: violoncello, trombe, fisarmoniche e handpan, percussione creata nel 2000 da due artigiani svizzeri studiosi delle percussioni etniche. Quella di Delago è musica di frontiera, gli handpan base ritmico-melodica per un incrocio fra drum n’bass, elettronica e contemporanea minimalista. <p> <p> <p> <p>Forse è stato quel “confine” a portare Delago al viaggio, la ricerca del “suono perfetto”. Così è nato Parasol Peak, tra le montagne e l’aria. Quasi a ritrovare una sintesi fra l’uomo, gli strumenti (téchne) e l’Ambiente.  <p> <p>Dare una dimensione, accorciare la distanza, diminuire lo spazio di coesistenza tra noi e la natura. Giorno dopo giorno, viviamo in spazi-sostituti, il reale materico cede il passo alla dislocazione - sono sul metrò, ma nell’altrove della Rete – su schermi HD (in media controlliamo lo smartphone 132 volte al giorno, tempo medio di utilizzo: 225 minuti - fonte: Dscout, 2018 ndr). <p> <p> <p> <p> <p> <p> <p> <p>Il risultato del viaggio di Delago sono le 8 tracce che compongono l’album, suoni rubati al vento e alle rocce, e un film-documentario - www.parasolpeak.co.uk - realizzato dai registi Johannes Aitzetmüller e Jeb Hardwick, vincitore del Premio Montagnes du Monde per il migliore film straniero, Premio del Pubblico alla rassegna dei film di montagna  Cervino CineMountain  . <p> <p> <p> <p>Dai pianori nebbiosi, i campi base e le tende, fin sulle creste rocciose. Pur di trovare quella verità Manu Delago ha risalito costoni, attraverso i licheni e le nevi del Tirolo austriaco. <p> <p><p> <p>Sembra Robert Musil, invece sono gli spazi-suono, il recupero dell’umano a contatto con il naturale, basta vedere le immagini del booklet del cd: le silhouette dei musicisti sui crinali, fuochi nel buio primordiale - notti stellate lontano dall’inquinamento luminoso delle città - canaloni innevati, pietre millenarie, l’alba sui monti come il primo giorno del mondo. <p> <p> <p> <p>A guardare le immagini del docu-film diParasol Peak sembra di vedere 7 viaggiatori in cammino verso l’inconosciuto punto di congiunzione tra cielo e terra. Per Delago: «La Natura è dotata d’infinita bellezza, sta a noi proteggerla», di qui l’idea di concepire l’album come “viaggio verticale”: «Volevamo suonare e comporre in silenzio, senza rumori di disturbo, avere l’opportunità di creare avendo attorno solo le pietre, gli animali, i suoni gentili della natura». <p> <p><p> <p> <p> <p><p> <p>Nel film si vedono dita ghiacciate, fiato spezzato, fatica: «Non è stato facile», Delago ha scelto i musicisti in base alla resistenza, il trekking, le basse temperature, perché l’artista è figlio del suo Tempo e ha un compito da assolvere: «Ognuno deve fare quello che può» per salvaguardare il presente in cui viviamo: «E i musicisti, tutte le persone che hanno un profilo pubblico, debbano dare un esempio». Trovare il senso della contemporaneità in montagna è stata una necessità di fuga: «Volevo uscire dalla mia routine – continua Delago - Vivo a Londra, lavoro in studio di registrazione tutto il giorno, seguo la mia passione, sono fortunato. Ma, per questo album, sentivo di voler fare di più, uscire dalle mie abitudini», forzare la cornice, spostare in là i propri limiti, anche di poco, forse è questo che intende Delago quando ci dice, provare a fare, ognuno quello che può. Anche per questo è andato tra le Alpi, in Austria. <p> <p> <p> <p>Tecnica e strumenti, molti sono i musicisti che nel tempo si sono chiesti, Che suono ha la natura? Einsturzende Neubauten, Sonic Youth, la stessa Bjork con l’album “Biophilla”. Per Manu Delago è l’alchimia, i ritmi che cercano il punto intermedio dei giorni: «Credo sia importante bilanciare le nostre vite, la vita urbana con quella naturale». Il punto di contatto con gli altri, in fin dei conti con se stessi: «Prima di affrontare quel viaggio mi domandavo cosa significasse fare musica e come potevo cambiare il mio modo di suonare», dopo la risalita, però, gli occhi cambiano. Viaggiare del resto è pericoloso, ti cambia dentro. Lo sguardo, il lessico, l’alfabeto con cui chiami le cose del mondo: «Guardando indietro vedo 7 musicisti, persone legate da un progetto comune, che si sono aiutate nei momenti di difficoltà, siamo stati un gruppo». Non nell’intenzione di stare insieme, piuttosto nella forza concreta che occorre per l’incontro.<p> <p> <p> <p>«Oggi so che il viaggio compiuto insieme per realizzare Parasol Peak rimarrà dentro ciascuno di noi, nel modo di suonare, quando torneremo in studio, saremo ciò che siamo, eppure sarà diverso». Fosse solo per gli imprevisti a cui la natura ti obbliga: «Per trovare quei luoghi ci avevamo messo tre mesi», la logistica degli strumenti: «Sembravano posti capaci di un suono “perfetto”», eppure, e per fortuna, sembra aggiungere il musicista: «In natura c’è sempre un elemento di sorpresa che non puoi prevedere, a cui ti devi adattare», la grande forza dell’essere umano, la capacità di rispondere con l’evoluzione dei comportamenti: «E così il vento, questo grande sconosciuto, è diventato parte del suono dell’album», nelle registrazioni di fine settembre dell’album: «Non puoi avere controllo sul vento, è imprevedibile ed è questo che mi piace: il fatto che tu possa lavorare contemporaneamente su materia e idee», Parasol Peak di Manu Delago: «Un progetto dentro il quale ci sono cose non contemplate, rischi non programmati, cose belle da condividere». Le vent se lève, scriveva Paul Valéry, il faut tenter de vivre.<p> <p><p> <p> <p> <p> <p> <p><p> <p> <p><p> <p>", "time": "2018-11-07T05:00:00+01:00", "type": "scienza"}
{"title": "Gas radon: è la seconda causa di tumore al polmone dopo il fumo ", "url": "https://www.lastampa.it/2018/11/04/scienza/gas-radon-la-seconda-causa-di-tumore-al-polmone-dopo-il-fumo-g6RdhzfbEhhWfKiAs6P7UK/pagina.html", "review": "", "content": "<p> <p>Non è molto noto ma il gas radon è tossico ed è intorno a noi: è la seconda causa di tumore al polmone dopo il fumo. È la sintesi di un convegno nazionale del Consiglio nazionale dei geologi che si è tenuto nei giorni scorsi: «Radon rischio geologico dalla terra un pericolo invisibile per la salute: quanti lo conoscono?», organizzato nella sede del Cnr di Roma. Il radon è un gas nobile radioattivo naturale, incolore, insapore e inodore ed è considerato la seconda causa di tumore ai polmoni dopo il fumo da sigaretta. <p> <p><p> <p>Della relazione tra «Radon e cancro al polmone» ha parlato Nicola Rotolo, chirurgo del Dipartimento di Medicina e Chirurgia dell’Università degli Studi dell’Insubria: «Il cancro del polmone è la prima causa di morte per neoplasia nell’uomo: le stime registrano un’incidenza di tale malattia in Italia di circa 40.000 nuovi casi ogni anno (11% di tutte le diagnosi di tumore nella popolazione). Negli ultimi anni - continua il medico - si è registrato un aumento di casi anche nelle donne fumatrici. Da questi numeri, si deduce come nel corso della vita, un uomo su dieci rischia di ammalarsi di cancro del polmone. La mortalità dovuta al cancro del polmone è molto alta: si registrano in Italia circa 35.000 decessi ogni anno». <p> <p><p> <p>Quali sono i rischi per la salute causati dal radon? Alessandro Miani, Presidente della Società Italiana di Medicina Ambientale afferma: «Il radon è un gas radioattivo che si lega al particolato presente negli ambienti indoor e grazie a questo si deposita a livello dei bronchi, bronchioli e alveoli polmonari. Se inalato, avendo una sua emivita, inizia a decadere rilasciando radiazioni, le più note quelle alfa, che possono interagire con il DNA cellulare delle cellule circostanti e modificarlo, dando il via al tumore. Nel caso di esposizione al gas radon, il tumore al polmone ha un’incidenza, in Italia, del 10 per cento di tutti i tumori polmonari, con circa 3200 casi all’anno». <p> <p><p> <p>«Il problema radon è da ascrivere al campo dei rischi geologici poiché la geologia locale, l’interazione tra edificio e sito e l’uso di particolari materiali da costruzione naturali sono gli elementi più rilevanti ai fini della valutazione dell’influenza del radon sulla qualità dell’aria interna alle abitazioni e agli edifici». È quanto si legge nel documento prodotto dalla Commissione Ambiente del CNG dove si sottolinea come «sinora, il problema dell’inquinamento indoor da radon nel nostro Paese è stato gestito da due figure professionali: i medici per l’aspetto sanitario, epidemiologico e i fisici per l’aspetto tecnico legato alle operazioni di misura». <p> <p><p> <p>Per ridurre o eliminare l’esposizione della popolazione al radon, i geologi rivestono un ruolo fondamentale con la mappatura delle concentrazioni del gas e per far dotare tutte le regioni d’Italia di un piano di monitoraggio capillare sulle radiazioni da radon. L’importanza della figura del geologo è data, a differenza dell’Italia, dai paesi esteri nei quali le mappe di rischio sono redatte dai competenti servizi geologici. Vincenzo Giovine, Vice Presidente e Coordinatore della Commissione Ambiente del Consiglio Nazionale dei Geologi: «La geologia, scienza che studia la natura del sottosuolo, può contribuire in maniera fondamentale nella riduzione dei rischi causati da tale gas. Uno studio geologico, condotto a livello territoriale basato sulla distribuzione litologica e stratigrafica dei terreni, permette di definire le aree a maggiore concentrazione di radon». <p> <p><p> <p> <p> <p> <p> <p><p> <p> <p><p> <p>", "time": "2018-11-04T09:00:00+01:00", "type": "scienza"}
{"title": "Gert Nygårdshaug, Norvegia “noir” e verde ", "url": "https://www.lastampa.it/2018/11/01/scienza/gert-nygrdshaug-norvegia-noir-e-verde-lXGOmbjvCDX61gV22cWYqM/pagina.html", "review": "", "content": "<p> <p>La Norvegia è una terra orizzontale. Un confine lungo che si allarga fin dove il sole resiste, d’estate, alto fino a mezzanotte. Nei fiumi spumosi le trote nuotano prima d’essere tirate all’amo da pescatori pazienti, statue nella corrente, galosce alte al bacino. La lotta per la sopravvivenza una lenza tesa, tiro e metafora di una vita che, a queste latitudini, scorre sorniona, primigenia, potente. Verde e blu ovunque, piccole cittadine ferme a un West alternativo, senza ranch ma case di legno su un territorio grande come l’Italia e una popolazione dieci volte inferiore. Praterie e declivi percorsi da alci, lupi, orsi, linci. <p> <p> <p> <p>Qui gli inverni durano 8-10 mesi; le temperature medie dai meno 10 gradi scendono fino a meno 40; d’estate piove spesso, la vegetazione è ricca, il verde vivido e brillante. Le rocce alte sui fiordi – come il Preikestolen, l’antico sasso a strapiombo sul Lysefjord - guardano alle antiche vie delle navi dragone con la prua a forma di bestia che solcavano i mari. Leggende di un tempo arcaico e feroce, mitologia norrena emersa nelle lingue dei vichinghi, diluite al sale delle acque del Nord, iceberg e lastre grandi come isole, terre dei giganti del ghiaccio, troll di montagna. <p> <p> <p> <p>UNA SINTASSI DISSECCATA <p> <p>È da questa geografia che Gert Nygårdshaug, scrittore norvegese classe 1946, eletto migliore autore in patria, autore di 50 romanzi, 700.000 copie totali vendute, trae il mondo immaginario delle sue narrazioni. Lessico di parole dure, burbere (barbare), l’orografia di Nygårdshaug è sintassi cruda, disseccata. Storie il cui tratto comune è il primordiale, longitudini che spaziano dall’eco-thriller al noir - Fred Vargas è una sua ammiratrice -, dai racconti etnografici alla distopia. Un autore-cult che è appena uscito in Italia con «L’amuleto» (SEM, 350 pagine, 17 euro), primo titolo di una lunga serie con protagonista il detective «pellegrino» Fredric Drum, esperto crittografo, bon vivant amante dei vini e della buona tavola, alle prese con mummie di palude, misteriosi ritrovamenti nel Rødalen e una bambola del cacciatore, l’amuleto inuit-vudù del titolo.<p> <p> <p> <p>Molte delle idee di Nygårdshaug - pronuncia, Nigarsciaug ndr - vengono da tre casette di legno costruite dal suo bisnonno a 20 chilometri da Tynset, Norvegia sud-orientale al confine con la Svezia. Un’ora da Røros, villaggio minerario patrimonio Unesco, le sue antiche case di legno, e le dune di rame sul fiume.<p> <p> <p> <p>Da 66 anni Gert torna nei luoghi della sua infanzia. Per giorni ripete i gesti che lo hanno cresciuto. Spazi che ci conformano. Ossa e muscoli come promontori di una storia personale, occhi cobalto, terreno a zolle e cotone di lago che qui cresce come neve sullo stelo delle piante, al bordo degli specchi d’acqua. <p> <p> <p> <p>Per colazione toast e olive, uova e bacon. Nygårdshaug va a pesca solitario, cappello di paglia in testa, affonda la lenza dentro laghetti ricchi di trote. A pescare il tempo, forse, che qui non manca: «Recupero forze per scrivere, pensare» racconta, per comprendere che siamo vivi. Tornare a quando eravamo piccoli, al mondo senza necessità e bisogni; la vita ridotta all’essenziale, cos’è?<p> <p><p> <p>Di fronte a un buon bicchiere di vino, rigorosamente dopo le quattro del pomeriggio, Gert racconta dei suoi molti viaggi, le foreste pluviali, l’Amazzonia dove ha trascorso molto tempo. Da sempre legato alla tutela dell’ambiente parla di Guatemala, Argentina, le cascate di Iguazú, del Salto Angel in Venezuela, la cascata più alta del mondo, di Leticia paese del re dei narcos, Pablo Escobar. <p> <p> <p> <p>Annodare le parole <p> <p>Tutto ciò che ha visto, sentito, toccato – piramidi Maya, farfalle, archeologia, fiabe norvegesi – Nygårdshaug lo converte in coordinata per le sue storie: «La fase di ricerca di ogni libro dura un anno», svela. Ed è allora che le parole si annodano una dietro l’altra, a formare fune per le narrazioni, cordame della storia: «A breve - annuncia - in Norvegia uscirà “Zoo Europa”, libro ambientato in un prossimo futuro, quando una guerra civile infiammerà il mondo, fascisti contro immigrati». L’oracolo è pronto: «Quando scrivo cerco di raccontare la società, scrivere è politica. Le parole possono aiutarci a decodificare la realtà». <p> <p><p> <p> <p> <p> <p> <p><p> <p> <p><p> <p>", "time": "2018-11-01T05:00:00+01:00", "type": "scienza"}
{"title": "La Palestina cerca l’indipendenza energetica nelle rinnovabili", "url": "https://www.lastampa.it/2018/10/25/scienza/la-palestina-cerca-lindipendenza-energetica-nelle-rinnovabili-LARu2RgzSkcjD867eUqVsK/premium.html", "review": "", "content": "<p> <p>Il sistema educativo pubblico palestinese si apre alle rinnovabili. Obbiettivo: formare giovani capaci di progettare, realizzare e installare pannelli fotovoltaici e sfruttare i 300 giorni di sole all’anno per conquistare l’indipendenza energetica. Attualmente, infatti, la Palestina dipende da Israele anche da questo punto di vista, acquistando quasi il 90% della propria energia da questo Paese. Ora grazie a un progetto del VIS – Volontariato Internazionale per lo Sviluppo, ONG presente in P... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "25 ottobre 2018", "type": "scienza"}
{"title": "Se ambiente fa rima con conveniente", "url": "https://www.lastampa.it/2018/11/11/scienza/se-ambiente-fa-rima-con-conveniente-oyYMT5bSoFnbFPOCPkx0wM/premium.html", "review": "", "content": "<p> <p>Un tempo si chiamava ambientalismo, nel senso ampio e vago di rispetto e difesa della natura. Oggi si chiama consapevolezza del cambiamento climatico e dei danni concreti che esso comporta sul pianeta. Ci sono ancora molti inconsapevoli, per carità, e il Re degli inconsapevoli e dei negazionisti dell'effetto-serra è nientemeno che il presidente degli Stati Uniti, ma è inesorabile il progressivo aumento dell'esercito dei “consapevoli”. Un esercito a cui si sono arruolati, e non da oggi, anche ... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "11 novembre 2018", "type": "scienza"}
{"title": "Le multinazionali sotto accusa per l’elevato uso della plastica e lo scarso riciclo ", "url": "https://www.lastampa.it/2018/11/11/scienza/le-multinazionali-sotto-accusa-per-lelevato-uso-della-plastica-e-lo-scarso-riciclo-Io9zSFWs1MieyG7rWFS2dM/pagina.html", "review": "", "content": "<p> <p>Avete presente i pacchetti di prosciutto, quelli per mettere fette di pollo sugli scaffali o le confezioni di prodotti delle multinazionali? Quelle impilate nei super mercati? Ecco proprio quelle sono una delle maggiori cause delle microplastiche, le aziende le usano perché i prodotti si conservano meglio ed è più facile commercializzarli, ma a rimetterci è oltre l’ambiente anche la nostra salute: perchè ora le microplastiche sono ovunque nel cibo. Sono nel pesce per la maggior parte, ma ora si trovano anche nel sale. Da qui l’indagine di Greenpeace che ha intervistato le maggiori multinazionali su come affrontano il problema della plastica e del riciclo di quella che usano. <p> <p><p> <p>Il rapporto e i dati <p> <p>Nel report di Greepeace «Una crisi di convenienza. Le multinazionali dietro l’inquinamento da plastica del Pianeta»  si presentano i risultati di un questionario sull’uso di plastica monouso sottoposto a undici grandi aziende di beni di largo consumo (Fast Moving Consumer Goods, FMCG): Coca-Cola, Colgate-Palmolive, Danone, Johnson e Johnson, Kraft Heinz, Mars, Nestlé, Mondelez, PepsiCo, Procter &amp; Gamble e Unilever. «L’intero settore, oltre a non affrontare la grave crisi ambientale dell’inquinamento da plastica, prevede l’incremento delle vendite di prodotti imballati in plastica usa e getta che potrebbe aggravare la contaminazione negli anni a venire» dichiara Giuseppe Ungherese, Responsabile della Campagna Inquinamento di Greenpeace Italia. «Bisogna sfatare il mito – aggiunge Ungherese - che tutti gli imballaggi immessi in commercio possano essere raccolti e riciclati e di questo le grandi multinazionali devono prenderne atto e smettere di ingannare i consumatori».<p> <p><p> <p>La maggior parte delle aziende intervistate non conosce o non ha condiviso i dati relativi alle quantità di imballaggi prodotti che vengono riciclati né tantomeno è a conoscenza della destinazione dei propri imballaggi alla fine del loro ciclo di vita. Tra le soluzioni proposte dalle undici aziende che hanno partecipato al questionario, gran parte punta sull’incremento della riciclabilità e sull’uso di plastica riciclata ma nessuna ha investito in programmi di riduzione a monte o in sistemi di consegna e distribuzione alternativi.<p> <p>«È ora che le grandi aziende si impegnino a ridurre l’impiego di plastica monouso garantendo una transizione verso un nuovo modello di business trasparente basato su reali soluzioni e nuovi sistemi di distribuzione dei prodotti. Soluzioni volte realmente a ridurre l’inquinamento alla radice. Solo così salveremo i mari del Pianeta» conclude Ungherese.<p> <p>Le quattro multinazionali che hanno comunicato i volumi di vendita più elevati di prodotti in plastica monouso (Coca Cola, PepsiCo, Nestlé e Danone) sono le stesse i cui imballaggi si trovano con maggior frequenza tra i rifiuti abbandonati in tutto il mondo, come evidenziato da un recente rapporto pubblicato dalla coalizione Break Free From Plastic.<p> <p><p> <p> Le stesse quattro multinazionali hanno fatto pressione, attraverso una lettera inviata ai ministri europei, affinché non vengano approvate misure attualmente in discussione al Parlamento europeo che hanno come obiettivo quello di incrementare la riciclabilità e il recupero delle bottiglie per l’acqua minerale e le bevande. <p> <p>L’Unione Europea, infatti, preso atto della gravità della situazione e dell’insufficienza degli impegni volontari delle grandi multinazionali (come dimostra anche il rapporto), sta sviluppando una direttiva che, oltre a introdurre l’obbligo delle aziende di assumersi le proprie responsabilità promuove nuovi sistemi di distribuzione basati sul riutilizzo e riuso.<p> <p> <p> <p> <p> <p><p> <p> <p><p> <p>", "time": "2018-11-11T08:00:00+01:00", "type": "scienza"}
{"title": "Oslo capitale verde europea 2019 ", "url": "https://www.lastampa.it/2018/11/13/scienza/oslo-capitale-verde-europea-sgqSLtqjuuaqaq6mRxdAgN/pagina.html", "review": "", "content": "<p> <p>Oslo è stata dichiarata Capitale verde europea 2019 perché è la città che ha migliorato più di altre il proprio ambiente urbano con attività concrete, grazie a scelte politiche ma anche alla sensibilità ecologica dei suoi abitanti, che ha permesso di mantenere valori ambientali di alto livello. <p> <p><p> <p>Il programma di rinnovamento di Oslo si basa su cinque punti: eliminazione delle auto dal centro, drastica riduzione delle emissioni di CO2,  conservazione di una  foresta primaria nell'area urbana,  gestione ottimale dei rifiuti e  costruzione a impatto zero del nuovo Oslo Airport City. <p> <p>  <p> <p>“ Oslo senza auto: utopia o realtà?” è il progetto per la ristrutturazione di 730.000 metri quadrati di spazi urbani che ha già escluso le auto (compresi tutti i parcheggi in strade e piazze) dal centro e prevede allargamento dei marciapiedi, 60 chilometri di nuove piste ciclabili realizzate entro la fine del 2019, un rinnovato servizio di bike sharing con nuove biciclette più leggere, inediti spazi di aggregazione, viabilità alternativa e più ramificata sul territorio per il trasporto pubblico (che è esclusivamente elettrico). E progressiva riduzione dello spazio dedicato alle automobili in tutta la città: le corsie per i mezzi a motore saranno sempre più ristrette per fare spazio a nuove ciclovie. Un progetto che rivoluziona l'urbanistica della capitale, a cui hanno concorso architetti, urbanisti, costruttori ed esperti di mobilità: perché, oltre alla viabilità, coinvolge case, negozi, uffici, monumenti storici, fermate e stazioni di trasporto pubblico.<p> <p><p> <p><p><p><p><p><p> <p><p> <p>La lotta al cambiamento climatico prevede una programmata e coraggiosa riduzione progressiva di CO2, rispetto al 1990: meno 50 per cento nel 2020, meno 95 per cento nel 2030. Il risultato sarà raggiunto grazie a misure draconiane per cambiare la mentalità oltre che lo stile di vita degli abitanti. Sarà potenziata la viabilità elettrica con  70 nuovi bus a basse emissioni e saranno impiegate solo automobili e bici elettriche per gli operatori di assistenza a domicilio. Oslo detiene già il record per la maggior alimentazione elettrica al mondo in rapporto al numero di abitanti (650.000). Una scelta spinta dalla forte volontà politica della giunta rosso-verde (composta da socialisti ed ecologisti) che governa la capitale norvegese. Lan Marie Nguyen Berg, assessore ad Ambiente e Trasporti del comune di Oslo, in un'intervista al quotidiano francese Le Monde, ha detto che “I comuni devono essere leader nelle politiche di limitazione e contrasto al surriscaldamento climatico, perché il 70 per cento della popolazione del pianeta vive nelle città”.<p> <p><p> <p>Importante anche la conservazione di una  foresta primaria nell'area urbana - fatto quasi unico nel vecchio continente - a Svartdalen, ad appena 20 minuti di autobus dal centro. Una selva che racchiude la maggior biodiversità di tutta la Norvegia ed è stata preservata grazie alla passione dei norvegesi per la natura. E l'ampliamento dei parchi pubblici già esistenti, tutti raggiungibili con i mezzi pubblici.<p> <p><p> <p><p><p><p><p><p> <p><p> <p>Infine l' approccio moderno alla gestione dei rifiuti, le soluzioni innovative per l’inquinamento acustico e la costruzione a impatto zero del nuovo Oslo Airport City impiegando solo energia creata al suo interno, dove circoleranno esclusivamente veicoli elettrici senza conducente.<p> <p><p> <p>Un progetto articolato e complesso, reso possibile dalla cooperazione tra autorità, cittadini e imprese, impegnati a lavorare con l'obiettivo di raggiungere una qualità di vita sempre più sostenibile per i suoi abitanti. Scelte di civiltà realizzabili grazie alla sensibilità ambientale di cittadini con uno dei più elevati livelli d'istruzione del mondo, ma anche grazie ai proventi dello Stato Norvegese, il maggiore produttore di petrolio del Vecchio Continente.<p> <p><p> <p> <p> <p> <p> <p><p> <p> <p><p> <p>", "time": "2018-11-13T06:28:00+01:00", "type": "scienza"}
{"title": "Allarme IEA: mai più nuove centrali “fossili”, o addio Parigi e clima", "url": "https://www.lastampa.it/2018/11/15/scienza/allarme-iea-mai-pi-nuove-centrali-fossili-o-addio-parigi-e-clima-HJxbMQlMqBLJNZix0AyV0L/premium.html", "review": "", "content": "<p> <p>L’Agenzia internazionale dell’energia (IEA - International Energy Agency) ha presentato martedì 13 novembre il rapporto annuale “World Energy Outlook”, in cui vengono tracciati diversi possibili scenari per il mix di fonti rinnovabili vs combustibili fossili al 2040. L’Agenzia lancia l’allarme: gli obiettivi previsti dall’Accordo di Parigi sul clima, non saranno raggiunti se continueremo a utilizzare centrali a carbone e a gas per produrre energia. Il passaggio verso il vettore elettrico ci s... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "15 novembre 2018", "type": "scienza"}
{"title": "Texas, un padiglione nel parco che raccoglie acqua", "url": "https://www.lastampa.it/2018/12/12/scienza/texas-un-padiglione-nel-parco-che-raccoglie-acqua-S46wBoJrzhizK5IjPXQZMN/pagina.html", "review": "", "content": "<p> <p>Il caldo, ardente sole del Texas è una fonte di energia inesauribile. Ecco che Modscape, studio di architettura solito ad impiegare sistemi modulari ed ecologici per i progetti che realizza, ha scelto di servirsi di questa primaria fonte per abbellire e rendere più fruibile un parco di San Antonio. Il Confluence Park, situato alla confluenza del fiume San Antonio e il torrente San Pedro, è oggi arricchito da un padiglione che offre ombra ai cittadini e allo stesso tempo fornisce un servizio di pubblica utilità.   Il padiglione di Modscape, concepito assieme a Lake Flato, Matsys e Rialto Studio, è infatti capace di raccogliere l’acqua piovana e immagazzinarla per essere poi utilizzata nell’irrigazione del parco stesso. Inoltre, di notte si illumina grazie ai pannelli solari collocati nel vicino Estella Avery Education Centre. Nel centro sono situati oltre 100 pannelli che forniscono energia a tutte le strutture del parco (il padiglione Modscape non è l’unico). Inoltre, il tetto del centro è ricoperto di un manto erboso, isolante e utile al raffrescamento interno, diventando un esempio pratico degli espedienti per vivere a basso impatto ambientale sfruttando ciò che la natura offre.   Ma torniamo al padiglione: composto da 22 pannelli di cemento assemblati, ha una forma che ricorda un organismo vivente, un fiore. Ampio, ombreggia oltre 12 mila metri quadrati di spazio, permettendo di accomodarsi sotto le sue volte, fare yoga, portare le classi scolastiche a fare lezioni all’aperto. Allo stesso tempo offre riparo in caso di pioggia, e raccoglie l’acqua piovana per immetterla nel sistema di irrigazione del parco. Una struttura che abbellisce ed è anche utile, e che conferma come l’urbanistica possa essere implementata con zero impatto ambientale.  <p><p> <p> <p> <p> <p> <p> <p> <p><p> <p> <p><p> <p>", "time": "2018-12-12T07:00:55+01:00", "type": "scienza"}
{"title": "Imperativo clima: agire subito e senza distrarsi ", "url": "https://www.lastampa.it/2018/10/10/scienza/imperativo-clima-agire-subito-e-senza-distrarsi-CEPDlhkIgIdGomEwLWFnMO/pagina.html", "review": "", "content": "<p> <p>Quando nel 2015, contestualmente all’approvazione dell’Accordo di Parigi, fu chiesto all’IPCC (Panel scientifico sul clima delle Nazioni Unite) un rapporto speciale sulla possibilità e il modo di limitare il riscaldamento globale a 1,5°C, molti pensarono sarebbe stato difficile avere un rapporto concertato degli scienziati a livello globale in meno di tre anni. Però il 2018 è un anno importante, perché dovrebbe cominciare la revisione degli impegni assunti dagli Stati, insufficienti per limitare il riscaldamento globale a 2°C, figuriamoci a 1,5°C. <p> <p><p> <p>Eppure il rapporto è arrivato, completo e chiaro e dice quello che Gavin Schmidt, climatologo e direttore del Goddard Institute della NASA, ha così efficacemente sunteggiato: “il momento migliore per ridurre le emissioni era 25 anni fa; il secondo miglior momento per farlo è oggi”. Sappiamo tutti che i negoziati internazionali hanno perso molto tempo con schermaglie e scaricabarile -io non agisco se non agisci tu, ecc. – sapendo benissimo che il taglio delle emissioni voleva dire andare contro gli interessi delle grandi corporation dei combustibili fossili e un assetto economico e sociale. 25 anni che si sarebbero benissimo potuti impiegare almeno a prepararsi, e così non è stato. Ma ora, siamo fuori con l’accuso, ora non c’è più tempo per recriminare e nemmeno per piangersi addosso: occorre agire, velocemente e in modo incisivo. Evitando di cadere nelle solite trappole tese a distrarre e differire. Sapendo che più ritardiamo drastiche riduzioni delle emissioni, più le conseguenze saranno irreversibili e le soluzioni future saranno costose. <p> <p><p> <p>Il report IPCC sottolinea che oggi abbiamo l’opportunità, ancora e per poco, per modificare la china pericolosa su cui abbiamo posto il mondo come lo conosciamo e dimostra che mantenere il riscaldamento globale entro 1,5°C è più sicuro rispetto ai 2°C in termini di impatti climatici: l’aumento della temperatura globale a 2 ° C al di sopra dei livelli preindustriali porterebbe a conseguenze devastanti, fra cui l'innalzamento del livello del mare, la desertificazione di molti territori, la perdita di habitat e specie naturali e la fusione delle calotte glaciali, che avrebbero ripercussioni gravissime sulla nostra salute, sui mezzi di sussistenza, sulla sicurezza umana e sulla crescita economica. Ogni mezzo grado fa la differenza per le persone e la natura: questa è la realtà del riscaldamento globale. Dobbiamo scegliere un’azione climatica più forte e accelerare la transizione verso un’economia a zero carbonio in tutti i settori: quello energetico, quello dei trasporti e quello alimentare. <p> <p><p> <p>I governi devono aumentare il livello di ambizione dei propri obiettivi e politiche climatiche, agire in fretta per una rapida e giusta transizione verso economie a basse emissioni di carbonio. Ritardare l'azione sarebbe troppo costoso, in termini economici e in termini di sofferenza, per essere finanche preso in esame. La differenza tra il possibile e l’impossibile dipende dalla volontà politica, così come il senso della politica stessa dipende dalla capacità di comprendere la minaccia e assumerla come priorità, insieme a tutti gli altri Paesi.<p> <p><p> <p>L’appello del WWF è che i Paesi annuncino la revisione verso l’alto dei propri impegni in occasione del dialogo Talanoa alla XXIV Conferenza delle parti della Convenzione quadro ONU sul cambiamento climatico (COP24), che si terrà a dicembre a Katowice, in Polonia.<p> <p><p> <p>In occasione del lancio del rapporto IPCC, il WWF Italia ha lanciato una campagna per l’azione sul clima anche in Italia, a partire dalla richiesta al Governo italiano di attuare l’impegno a uscire del carbone entro il 2025 con i provvedimenti necessari. Sul sito dedicato è stato pubblicato un contatore che indica i giorni già trascorsi dalla decisione assunta con la Strategia Energetica Nazionale http://stopcarbone.wwf.it/ . Ma quel che si fa o si dovrebbe fare in Italia sarà oggetto di un prossimo articolo.<p> <p><p> <p>* responsabile Clima ed Energia del WWF Italia<p> <p><p> <p> <p> <p> <p> <p> <p> <p><p> <p> <p><p> <p>", "time": "2018-10-10T09:16:05+01:00", "type": "scienza"}
{"title": "In Gambia la resilienza parte dai vaccini", "url": "https://www.lastampa.it/2018/10/08/scienza/in-gambia-la-resilienza-parte-dai-vaccini-ooW1flN1lJY2v5sVVObxmL/premium.html", "review": "", "content": "<p> <p>Case arrangiate con pareti in lamiera, qualche glorioso albero di mango, pochi svogliati asini-netturbini che trascinano carretti di immondizia e mercatini improvvisati, con la merce disposta sulla terra dorata e polverosa. Poi, per chilometri, solo savana e qualche assaggio di palude, con timide mangrovie a inzuppare le radici. La strada corre dritta nel nulla. Da circa un’ora viaggiamo sulla principale arteria di trasporto del Gambia. L’unica, a dire il vero. Due corsie d’asfalto che seguon... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "08 ottobre 2018", "type": "scienza"}
{"title": "In redazione il dibattito è sempre acceso ", "url": "https://www.lastampa.it/2018/04/24/scienza/in-redazione-il-dibattito-sempre-acceso-Hqd8Rcx0Qe6T5bkoq87KvO/pagina.html", "review": "", "content": "<p> <p>Dedicato a chi sospetta che i giornali siano il prodotto di un complotto ordito da giornalisti in combutta fra di loro come uno schieramento compatto “contro” i lettori. Paolo Baroni e Roberto Giovannini sono due giornalisti de La Stampa amici da quasi trent’anni. Si ritrovano seduti vicini in redazione a Roma. Il primo è esperto di economia, l’altro di ambiente. Sono capaci di discutere fino ad esaurire chiunque li circondi quando la pensano diversamente. È capitato con l’articolo di Giovannini pubblicato in prima pagina lo scorso 19 aprile, intitolato “La filiera del prosciutto minaccia l’ambiente”. Secondo i dati riportati dal giornalista, responsabile di TuttoGreen a La Stampa, oltre 11 milioni di tonnellate di feci di maiali contaminano le falde acquifere. L’articolo riporta il punto di vista degli ecologisti: “Indispensabile rinunciare agli allevamenti intensivi”. Non dei produttori. Baroni, profondamente legato a Parma, suo territorio di origine, ha twittato: “Giù le mani dai prosciutti!”.<p> <p><p> <p>Gli abbiamo chiesto di spiegare. “Allo sterco di maiale andrebbe fatto un elogio, è una delle filiere più forti e dinamiche di tutta l’agroindustria italiana, sostiene l’export e l’occupazione di tante regioni italiane. Fa parte di sistemi integrati più ampi. Se partiamo dal presupposto dell’impatto ambientale allora aboliamo anche i consumi di carne, olio di oliva, formaggio, noci, nocciole, ecc. Per non parlare di altre produzioni industriali ad effetto inquinante. Se c’è un problema ambientale è semplicistico e demagogico dire come la ong ‘Terra!’ mangiate meno prosciutto, producetene meno e pagatelo di più. Temo che non sappiano di cosa stiano parlando”. Giovannini ribatte. “Tutto il mondo apprezza il prosciutto italiano, ma è assurdo pensare di poter rifornire americani, cinesi e russi di ‘San Daniele’ e ‘Parma’ a basso prezzo, e intanto avvelenare le nostre acque e i suoli. Tutte le produzioni, dal prosciutto alla chimica all’acciaio, devono diventare sostenibili, pena il disastro”.<p> <p><p> <p>La ragione sta un po’ da tutte e due le parti. Forse l’articolo poteva contenere il punto di vista rappresentato da Baroni. Ma l’ha scritto Giovannini. I giornali non sono fatti con il bilancino, sono scritti da persone, esseri umani con i loro punti di vista. Sta a voi discernere e scegliere da che parte stare. Ogni giorno.<p> <p><p> <p> <p> <p> <p> <p><p> <p> <p><p> <p>", "time": "2018-04-24T08:46:19+01:00", "type": "scienza"}
{"title": "False scie chimiche e odio digitale: condannato l’hater che perseguitava la giornalista scientifica ", "url": "https://www.lastampa.it/2018/04/24/scienza/scie-chimiche-e-odio-digitale-condannato-lhater-che-perseguitava-silvia-bencivelli-D0dPcEJxGHv8Z9gnzAzQcL/pagina.html", "review": "", "content": "<p> <p>La sentenza è di quelle storiche, capaci di creare un precedente. Segnando, forse, anche un cambio di rotta, in tempi in cui odio digitale ed esacerbata violenza verbale impediscono troppo spesso un pacato e civile dialogo online. Il blogger Rosario Marcianò, noto come «esperto» di scie chimiche e punto di riferimento di varie correnti complottiste italiane, è stato condannato a otto mesi di carcere per diffamazione a mezzo web nei confronti della giornalista Silvia Bencivelli. La vicenda, cominciata nel 2013 proprio  sulle pagine di Tuttogreen della Stampa  con un articolo intitolato  «Scie chimiche, la leggenda di una bufala»,  ha avuto lunghi e velenosi strascichi, arrivando però, anche un po’ inaspettatamente, alla sperata conclusione.<p> <p><p> <p>Tutto comincia con un pezzo di giornalismo scientifico. Il 16 settembre 2013 Silvia Bencivelli, allora collaboratrice de La Stampa, scrive un’inchiesta su una delle teorie del complotto più popolari degli ultimi anni: le scie chimiche. Partendo da una storia inventata nel 1997 da due truffatori americani, racconta la genesi e la diffusione mondiale della bufala secondo cui le normali scie di condensazione degli aerei sarebbero in realtà nubi di sostanze chimiche irrorate per avvelenare (o forse sterilizzare) buona parte dell’umanità. Benché il tema sia oggi, fortunatamente, un po’ in declino (sbeffeggiato persino su Topolino), l’idea di un complotto occulto ai danni dell’umanità (ordito da chi, non è mai stato chiaro…) ha goduto fino a qualche anno fa di una certa popolarità, tanto da diventare oggetto di varie interrogazioni parlamentari anche in Italia.<p> <p><p> <p>Fatto sta che, pubblicato l’articolo sulla prima pagina de la Stampa e sul sito del quotidiano, per Bencivelli si scatena l’inferno. Dopo appena mezz’ora dalla pubblicazione online, sulla casella di posta elettronica della giornalista arriva una email di Marcianò: «Non ti vergogni?». Da quel momento comincia un vero e proprio mail-bombing da parte dei seguaci di Marcianò, a cui segue una valanga di messaggi aggressivi su Facebook, incitati dallo stesso guru delle scie chimiche. «Una bufera a cui non ero minimamente preparata – racconta lei – Io mi occupo di neutrini e balene, mai avrei pensato di poter suscitare un tale odio con un mio scritto».<p> <p><p> <p>I messaggi diffamatori e intimidatori proseguono per anni, utilizzando vari canali (anche YouTube) e con toni di incredibile violenza e volgarità. «Purtroppo - racconta Silvia Bencivelli - essendo una donna, le minacce si declinano immediatamente in versione sessista . Mi sono confrontata con altri colleghi uomini, anche loro insultati per ciò che hanno scritto. Ma il tono è decisamente diverso. Se un uomo si vede apostrofato con termini come “idiota” o “venduto”, per una donna la definizione più gentile è «tr...». Agli aggressori si è poi, via via, unito un coro di difensori, che, nonostante le buone intenzioni, risultavano spesso molesti in un periodo in cui ero già sotto stress per le centinaia di email ricevute». Insomma, un assedio incessante che si trasforma presto in un incubo.<p> <p><p> <p>  <p> <p> <p> <p> <p><p> <p> <p><p> <p>", "time": "2018-04-24T16:46:20+01:00", "type": "scienza"}
{"title": "Punta Aderci, cittadini in rivolta contro il cementificio sul mare ", "url": "https://www.lastampa.it/2018/04/28/scienza/punta-aderci-cittadini-in-rivolta-contro-il-cementificio-sul-mare-LRo4FG441MaVGguc6SiGyJ/pagina.html", "review": "", "content": "<p> <p>Falesie verdeggianti che si affacciano su un mare cristallino. Dune di sabbia, silenzio, aria pura e un’osmosi tra mare e montagna, come una danza. È la Riserva regionale di Punta Aderci (o Punta d’Erce) di Vasto, in provincia di Chieti, in Abruzzo. Una meta ambita da ciclisti, escursionisti e amanti della natura. Adesso immaginiamo accanto alla riserva cinquanta camion al giorno in ingresso e in uscita, che trasportano 504.000 tonnellate l’anno di cemento dal porto allo stabilimento, a 30 chilometri all’ora. Polveri sottili, come il calcio, l’alluminio e il ferro sprigionate nell’aria, sostanze indubbiamente inquinanti. Rischia di essere questo il futuro di questo splendido lembo di Abruzzo. <p> <p> <p> <p><p><p><p><p><p> <p><p> <p>È nel 1964 che nasce la zona industriale di Punta Penna, nelle vicinanze della riserva. L’idea di creare un cementificio, invece, spunta tra il 2003 e il 2004 ma nessuno pensava che Punta Aderci potesse diventare il fiore all’occhiello della costa. E nessuno immaginava che, il 28 gennaio scorso, centinaia di cittadini esprimessero il loro no alla creazione del cementificio. Il 13 giugno 2013 la Provincia di Chieti rilascia un’autorizzazione alle emissioni in atmosfera alla società Vastocem S.r.l., senza però una preventiva valutazione di incidenza ambientale. Quest’ultima viene richiesta dal Comune di Vasto attraverso un ricorso al Tar di Pescara. Il Comune di Vasto ottiene l’annullamento del provvedimento provinciale. La società Escal, subentrata alla Vastocem, impugna davanti al Consiglio di Stato la sentenza del Tar e presenta lo studio di incidenza. A gennaio arriva il parere positivo dall’ufficio Urbanistico del Comune di Vasto. Le associazioni ambientaliste e i cittadini non sono però d’accordo, e decidono di manifestare. <p> <p><p> <p><p><p><p><p><p> <p><p> <p>«Per noi – spiega Giuseppe Di Marco, presidente di Legambiente Abruzzo - il parere negativo del Comune di Vasto doveva essere scontato, ma non è stato così. Confindustria non può difendere una sola azienda, di fronte a tante imprese che vivono di turismo. Lo ha ammesso anche la ditta: non sono stati valutati gli effetti sulla flora e sulla fauna. L’impatto antropico della zona industriale adiacente è già pesante. Per tutti questi motivi vogliamo fare un ricorso al Tar. In generale, credo che sia doveroso parlare di chimica verde. Vogliamo che Confindustria venga ai nostri tavoli. L’Abruzzo si sta spostando su una sostenibilità complessiva. I processi sociali ed economici si scrivono insieme».<p> <p><p> <p><p><p><p><p><p> <p><p> <p>La Riserva ha una estensione di circa 285 ettari, è un importante Sito di Interesse Comunitario, e rientra inoltre nel circuito delle Green Ways, un percorso dedicato alla mobilità dolce di ciclisti e camminatori e al turismo slow. Un cementificio sarebbe un chiaro disincentivo al turismo in crescita di questa zona. «Punta Aderci - aggiunge Simone Lembo, direttore regionale di Confesercenti - è un brand turistico riconosciuto. Gli impianti ad alto impatto ambientale dovrebbero essere tenuti ben lontani dalla riserva». <p> <p><p> <p>Un cementificio è altamente inquinante. Immaginiamo il continuo flusso di mezzi pesanti, assiduo e impattante per il territorio. Nessun turista o residente desidera che questa zona si trasformi in un via vai continuo di camion. Una passeggiata in bici con una mascherina, oppure un momento di relax di fronte al mare interrotto dal rumore dei mezzi pesanti non rientra certo in un immaginario idilliaco. Punta Aderci è un dono della natura. Ma, come ogni cosa bella, va preservata e protetta, non calpestata. <p> <p><p> <p> <p> <p> <p> <p><p> <p> <p><p> <p>", "time": "2018-04-28T02:00:00+01:00", "type": "scienza"}
{"title": "Polonia, la foresta vergine di Bialowieza (per ora) è salva ", "url": "https://www.lastampa.it/2018/04/30/scienza/polonia-la-foresta-vergine-di-bialowieza-per-ora-salva-hjngwlqhmAoP2RjvIPyAZN/pagina.html", "review": "", "content": "<p> <p>È una mattinata grigia di fine febbraio, e nella città di Bialowieza, un piccolo insediamento nel nordest della Polonia al confine con la Bielorussia, il silenzio vige sovrano. Un sottile strato di neve fresca ricopre i tetti delle case e i marciapiedi, mentre la strada principale è a stento segnata dal passaggio delle macchine. È difficile immaginare che qui, fino a poche settimane prima, non era inusuale assistere a massicci cortei di protesta con tanto di berline nere dei rappresentanti del governo scortate dalla polizia.<p> <p> <p> <p>A scatenare le manifestazioni era stata la scelta da parte del ministro dell’ambiente di intraprendere, nell’anno e mezzo precedente, una serie di operazioni di deforestazione su larga scala all’interno dell’omonima foresta - un'antica foresta vergine che rappresenta tutto ciò che resta dell'immensa foresta che migliaia di anni fa si estendeva su tutta l'Europa e che appartiene alla lista dei Patrimoni dell'umanità dell'UNESCO sin dai primi anni Settanta.<p> <p> <p> <p>La disputa, oltre a causare spaccature all’interno della comunità locale, ha compromesso definitivamente anche le relazioni tra il governo nazionalista polacco e l’Unione Europea – che da anni si scontrano su varie questioni - sfociando in una disputa legale tutt’ora in corso. Come estrema ratio, il primo ministro polacco aveva optato, lo scorso gennaio, per un rimpasto di governo, nella speranza di arrivare ad un accordo. Ma la scorsa settimana la Corte europea di giustizia ha emesso un parere definitivo secondo cui la Polonia ha infranto le regole comunitarie permettendo l’abbattimento di alberi indiscriminato. Ora il governo, che ha già fatto sapere che rispetterà la decisione, attende di sapere l’entità della sanzione, che, secondo le prime stime, potrebbe non essere inferiore a 4 milioni di euro.<p> <p> <p> <p>Gli attivisti e chiunque si era opposto all’abbattimento degli alberi hanno accolto la notizia con soddisfazione, vedendola come parziale riconoscimento delle loro battaglie. Ad ogni modo, gran parte di loro non si fa illusioni: anche se le operazioni di abbattimento sono state sospese definitivamente, la foresta è ancora in pericolo.<p> <p> <p> <p>  <p> <p> <p> <p> <p><p> <p> <p><p> <p>", "time": "2018-04-30T03:00:00+01:00", "type": "scienza"}
{"title": "Le case popolari? A Vienna sono green ", "url": "https://www.lastampa.it/2018/04/30/scienza/le-case-popolari-a-vienna-sono-green-TdMCGISPGblIYGt4227lsI/pagina.html", "review": "", "content": "<p> <p>Anche in Italia serve edilizia sociale; ma per essere al passo dei tempi, deve essere green. Un esempio viene dall’Austria. La città di Vienna è l’ente pubblico con la più grande proprietà immobiliare d’Europa, 220mila appartamenti, una eredità che viene dai tempi della «Vienna rossa» e che ora si sta cercando in trasformare in «Vienna verde». Se si aggiungono agli altri tipo di edilizia sociale si raggiunge la cifra di 420.000 appartamenti in una città di 1,7 milioni di abitanti. A partire dal 1990, con l’apertura della Cortina di Ferro e l’arrivo di nuovi immigrati, la città ha costruito ogni anno 10mila appartamenti di edilizia sociale, pari al’85% del costruito; di questi, una percentuale prima del 10%, poi del 20% (attorno al 2010), e oggi del 30% è edilizia a basso impatto ambientale. <p> <p><p> <p>Sono stati costruiti edifici con appartamenti di piccola taglia come gli SMART flats, destinati a singoli o a coppie, che evitando gli «sprechi di metri quadri» garantiscono la massima efficienza energetica, ma anche appartamenti di taglia maggiore. E si è puntato molto sul legno, costruendo con questo materiale edifici alti fino a sette piani. Poi ci sono spazi comuni per la socializzazione, infrastrutture per la ciclabilità, palestre, piscine. <p> <p><p> <p>La Gemaindebau (gli edifici gestiti direttamente dal Comune di Vienna) funziona, perché la qualità è buona, i costi energetici sono bassi (spesso si ricorre al teleriscaldamento), e così anche gli affitti: un appartamento di nuova costruzione costa la metà di uno sul mercato libero. Naturalmente tutto questo ha un prezzo. Vienna investe oltre 600 milioni di euro l’anno in social housing; una spesa finanziata grazie alle tasse, relativamente alte (le terze in Europa), ma non molto più elevate rispetto a quelle che paghiamo noi italiani. Tasse che se vengono spese bene (e non sprecate) per venire incontro ai bisogni dei cittadini non sono poi così terribili. <p> <p><p> <p> <p> <p> <p> <p><p> <p> <p><p> <p>", "time": "2018-04-30T02:00:00+01:00", "type": "scienza"}
{"title": "L’ultima sfida, catturare la CO2 per riutilizzarla", "url": "https://www.lastampa.it/2018/10/14/scienza/lultima-sfida-catturare-la-co-per-riutilizzarla-yPK67fEkrcmxkKGVg9ho9H/premium.html", "review": "", "content": "<p> <p>Con qualche giorno di anticipo rispetto al nuovo allarme lanciato dalle Nazioni Unite sul clima, che ha invocato una più drastica riduzione delle emissioni per evitare cambiamenti ambientali catastrofici, in una societ à svizzera hanno pensato di approcciarsi al problema del surriscaldamento climatico in modo alternativo. E si son detti, visto che è cos ì complesso e costoso ridurre la CO2 perch é non aspirarla e riutilizzarla? In effetti, gli scienziati hanno a lungo sostenuto che la riduz... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "14 ottobre 2018", "type": "scienza"}
{"title": "L’aria inquinata uccide 7 milioni di persone l’anno ", "url": "https://www.lastampa.it/2018/05/02/scienza/laria-inquinata-uccide-milioni-di-persone-lanno-MIFDM1ai1UwtRnxEoVCD3O/pagina.html", "review": "", "content": "<p> <p>L’inquinamento dell’aria non fa solo tossire. Uccide. Milioni di persone. Ogni anno, 7 milioni di persone muoiono nel mondo a causa dell’aria che respirano, un’aria troppo inquinata da polveri sottili. Questo è l’ultimo macabro bilancio pubblicato mercoledì 2 maggio dall’Organizzazione mondiale dalla sanità, che ha lanciato l’allarme: molto di più dei decessi causati dall’Aids (1,1 milione), della tubercolosi (1,4 milione), del diabete (1,6 milioni) e degli incidenti automobilistici (1,3 milioni). <p> <p>Ma non è tutto. L’Organizzazione mondiale della sanità riconosce ormai l’inquinamento dell’aria come un “fattore di rischio maggiore” delle malattie non trasmissibili considerate all’origine del 70% dei decessi in tutto il mondo.<p> <p><p> <p>Secondo le stime dell’istituzione delle Nazioni Unite, l’inquinamento dell’aria è causa del 24% di tutte le morti per attacco cardiaco, del 25% degli ictus letali, del 29% di cancro ai polmoni, e del 43% delle morti per malattie polmonari ostruttive (asma, bronchiti).<p> <p><p> <p>E questo rischio sta aumentando. La stima globale di 7 milioni di morti è in leggera crescita. L’ultimo bilancio del 2016 raccontava di 6,5 milioni di decessi. L’aumento si spiega a causa di un’esplosione della mortalità dovuta all‘inquinamento dell’aria esterno (4,2 milioni contro 3 milioni nel 2016). Mentre i decessi imputabili all’inquinamento “indoor” diminuiscono passando da 4,3 milioni a 3,8 milioni.<p> <p><p> <p>  <p> <p> <p> <p> <p><p> <p> <p><p> <p>", "time": "2018-05-02T16:59:51+01:00", "type": "scienza"}
{"title": "Una montagna di plastica soffoca il Mediterraneo ", "url": "https://www.lastampa.it/2018/05/03/scienza/una-montagna-di-plastica-soffoca-il-mediterraneo-594tMxQbPp3s2RkjlaxbJN/pagina.html", "review": "", "content": "<p> <p>L’inquinamento da plastica non conosce confini. Non solo il Pacifico ma anche il Mediterraneo rischia ora di soffocare per la presenza allarmante di frammenti che si vanno accumulando persino nelle aree protette, come ad esempio le Isole Tremiti.<p> <p><p> <p>I dati allarmanti che hanno riscontrato,  nelle acque marine superficiali della nostra penisola, una presenza di microplastiche enorme e diffusa, paragonabile ai livelli presenti nei vortici oceanici del nord Pacifico, vengono da una ricerca condotta dall’Istituto di Scienze Marine del CNR di Genova (ISMAR), dall’Università Politecnica delle Marche (UNIVPM) e da Greenpeace Italia e sono il risultato dei campionamenti nelle nostre acque, realizzati durante il tour “Meno Plastica più Mediterraneo” della nave ammiraglia di Greenpeace, Rainbow Warrior, che la scorsa estate ha visitato le coste del Mediterraneo.<p> <p> <p> <p>  <p> <p> <p> <p> <p><p> <p> <p><p> <p>", "time": "2018-05-03T03:00:00+01:00", "type": "scienza"}
{"title": "La “Via degli Dei”, da Firenze a Bologna la vita al rallentatore ", "url": "https://www.lastampa.it/2018/05/07/scienza/la-via-degli-dei-da-firenze-a-bologna-la-vita-al-rallentatore-W19VaQfYKfIvncgBwyl8AK/pagina.html", "review": "", "content": "<p> <p>Si cammina sui crinali che per quattro secoli permisero agli etruschi di percorrere i sentieri che collegavano Fiesole a Savena, un sentiero fondamentale per i traffici commerciali e il dominio della Pianura Padana. Sui resti di questo antico percorso i Romani costruirono la Flaminia militare, un lastricato che cadde però in disuso e venne successivamente sostituito solo da una stretta mulattiera. Camminando sulla Via degli Dei, che oggi collega Firenze a Bologna, si ha la sensazione di osservare un film a rallentatore: i ritmi della vita sono ancora dolci, legati alla terra, in un saliscendi tra colline e vallate che offrono agli occhi inaspettate meraviglie. <p> <p><p> <p>Su queste terre è possibile scoprire angoli nascosti dal ricco passato, per vivere la bellezza natura italiana in modo diverso, lontano dai più famosi circuiti turistici. Quello che vi attende sono un’ampia diversità di territori, grandi boschi, le torri in pietra di Monte Adone, i selciati romani ancora visibili in alcuni punti, grandi testimonianze del passato come il complesso romano a Fiesole, sapori e profumi ricchissimi. Non mancano bellissime peculiarità ambientali che vanno dal Contrafforte Pliocenico a grandi faggete nella parte più alta del cammino, fino alle dolci colline della piana del Mugello. Notevole è anche quel tratto che parte da Ischieti e sale verso il Castello di Trebbio, oggi Patrimonio Unesco e sito amato da Lorenzo il Magnifico e abitato da Amerigo Vespucci. <p> <p><p> <p>  <p> <p> <p> <p> <p><p> <p> <p><p> <p>", "time": "2018-05-07T02:00:00+01:00", "type": "scienza"}
{"title": "Nasce dalla green economy il Circular Economy Network ", "url": "https://www.lastampa.it/2018/05/08/scienza/nasce-dalla-green-economy-il-circular-economy-network-Zx6aPi4T42VTIzHiI7PsvK/pagina.html", "review": "", "content": "<p> <p>Basta con i rifiuti, la parola d’ordine è riuso spinto dei materiali, nascita di nuovi prodotti che già prevedono nella loro progettazione una seconda vita e non la discarica o l’inceneritore. La rivoluzione dell’economia circolare, insomma, è ai blocchi di partenza. A giugno entrerà in vigore il pacchetto di iniziative voluto dalla Commissione Europea e passato attraverso un lungo vaglio politico ed economico. E una volta tanto il nostro Paese si trova in pole position: addestrata da sempre alla scarsità di miniere e materie prime, l’industria manifatturiera italiana ha imparato da secoli a servirsi di scarti di ogni genere.<p> <p><p> <p>Così, secondo l’indice di circolarità elaborato dalla Commissione Ue, l’Italia è già oggi al secondo posto in Europa nell’uso di materiali già utilizzati: da noi quasi 1 chilo di materia prima ogni 5 chili di materiali consumati viene dal riciclo. Siamo quindi a quota 18,5% contro il 26,7% del primo Paese riciclone, l’Olanda, trascinata in alto nella classifica da ottimi risultati anche nella seconda vita dei rifiuti organici e dei materiali da costruzione. Sempre secondo gli studi della Commissione, l’Italia è comunque avanti rispetto alla Francia (17,8%) e al Belgio (16.9%), ma soprattutto sopravanza di molto il primo Paese manifatturiero d’Europa, la Germania, che, con un tasso di appena il 10.7%, si posiziona al di sotto della media europea (11.4%).<p> <p><p> <p>Ora – con la partenza del Pacchetto Circular Economy – si tratta di accelerare un percorso già avviato. Non sarà facile perché già adesso i casi di stop a progetti innovativi in questo settore sono nelle cronache: quello della Fater, ad esempio, azienda di produzione di pannolini che nasce da una joint venture fra il Gruppo Angelini e la Procter &amp; Gamble che da anni cerca di far partire una catena di produzione di plastiche dal riciclo dell’usato e che è stata fermata prima da lungaggini burocratiche nazionali e regionali e ora da una sentenza. È per questo, per rimuovere ostacoli che effettivamente lavorano in favore di discarica e non di riuso, che nasce in questi giorni il Circular Economy Network, l’osservatorio della circolarità in Italia creato dalla Fondazione per lo Sviluppo Sostenibile – la struttura che ha lanciato e sostiene gli Stati generali della Green Economy - e da un gruppo di 13 aziende e associazioni di impresa che vanno dai consorzi di riciclo alle industrie di bioplastiche, dalle acque minerali alle multiutility. Obiettivo: promuovere lo sviluppo dell’economia circolare in Italia, elaborando proposte di policy e contribuendo alla diffusione di buone pratiche e all’innovazione di sistema.<p> <p><p> <p>“Il nostro Paese si colloca, per storia imprenditoriale e antica carenza di materie prime, in una posizione di eccellenza in questa vera e propria rivoluzione economica e produttiva che vedrà il nascere di una riprogettazione del design industriale, di nuovi prodotti e servizi, di nuove aziende, assieme ad un ulteriore salto di qualità nel riciclo dei rifiuti“, afferma il neopresidente del Circular Economy Network Edo Ronchi. “Il nuovo pacchetto di direttive europee, la cui approvazione è prevista a giugno, potrebbe permettere all’Italia di raggiungere un indice di circolarità superiore al 30% al 2030”.<p> <p><p> <p>Una stima della Ellen Mc Arthur Foundation prevede per l’Europa un risparmio netto annuo fino a 640 miliardi di dollari sul costo di approvvigionamento dei materiali per il sistema manifatturiero europeo dei beni durevoli, pari al 20% circa del costo attualmente sostenuto. L’Italia, che è il secondo Paese manifatturiero del continente dopo la Germania – ma in posizione più avanzata sulla capacità di riutilizzo e riciclo - potrebbe trarre i massimi vantaggi economici dalla rivoluzione della circolarità. Vantaggi che si traducono anche in occupazione aggiuntiva: secondo le stime dell’Enea, una forte spinta verso l’economia circolare può creare fino a 540 mila posti di lavoro entro il 2030.<p> <p><p> <p>A costituire il gruppo fondatore e il comitato di coordinamento del Circular Economy Network sono aziende e consorzi che rappresentano molti settori dell’imprenditoria italiana: Aitec (Associazione delle industrie cementiere), Burgo Group (settore cartario), Cobat (Consorzio nazionale raccolta e riciclo), Co.Ge.Di (distribuzione dei prodotti a marchio Uliveto e Rocchetta), Conai (Consorzio nazionale Imballaggi), Ecodom (Consorzio italiano recupero e riciclaggio elettrodomestici), Ecopneus (la società consortile per il recupero degli pneumatici fuori uso), Fater (joint venture tra Procter &amp; Gamble e Gruppo Angelini per la produzione di pannolini), Greenrail (produzione di traverse ferroviarie innovative da gomma e plastica da riciclo), GRT Group (trasformazione di plastica non riciclabile in carburante), Gruppo Hera (multiutility dei servizi ambientali), Montello (industria del recupero e riciclo), Novamont (azienda della bioeconomia e delle bioplastiche). A questo gruppo fondatore si stanno aggiungendo altri consorzi e aziende, mentre altri ancora parteciperanno all’assemblea del Network. Prime iniziative previste: la realizzazione di un premio per le start-up più innovative (a settembre), la partecipazione agli Stati generali della Green Economy alla Fiera Ecomondo (a novembre); la realizzazione di un Rapporto annuale sullo stato dell’economia circolare (a febbraio). Oltre al Presidente Edo Ronchi, la prima riunione del Comitato di Coordinamento ha eletto il vicepresidente Luca Dal Fabbro (GRT Group).<p> <p> <p> <p> <p> <p><p> <p> <p><p> <p>", "time": "2018-05-08T00:00:00+01:00", "type": "scienza"}
{"title": "In casa o al lavoro, l’aria è 5 volte più inquinata di quella esterna ", "url": "https://www.lastampa.it/2018/05/14/scienza/in-casa-o-al-lavoro-laria-volte-pi-inquinata-di-quella-esterna-v6DlYP0jbv5hxkVfSuvRiK/pagina.html", "review": "", "content": "<p> <p>L’aria che respiriamo è inquinata. Quella che respiriamo nelle nostre case di più. Particelle microscopiche (i famigerati Pm 10 e gli ancor più pericolosi Pm 2,5) di origine organica, minerale, sintetica, fluttuano nell’atmosfera e finiscono nei nostri polmoni. E come se ciò non bastasse, al particolato si aggiungono svariati gas nocivi per la salute. <p> <p> <p> <p>CAUSE <p> <p>Le cause sono molteplici: tra le maggiori, traffico stradale e navale, riscaldamento domestico, agricoltura, lavorazioni industriali, sostanze chimiche contenute nei detergenti. La variazione della concentrazione dipende da fattori quali la temperatura dell’aria e la sua umidità, la circolazione atmosferica, la pressione, la presenza di attività umane. Per la combinazione di una serie di fattori, l’aria più inquinata d’Europa circola nel mar Mediterraneo, in alcune grandi aree urbane, Parigi e Milano per esempio, in zone geografiche definite (due tra tutte, Ruhr e Pianura Padana).<p> <p> <p> <p>STRATEGIE <p> <p>Laurence Rouïl, ingegnere, lavora alla strategia di monitoraggio della qualità dell'aria in Francia, è consulente del ministero dell'Ambiente, ed è coinvolta in progetti di ricerca europei che si sono sviluppati in questo settore. In una recente conferenza stampa organizzata a Parigi, Laurence appare determinata: “Il nostro obiettivo è di ridurre del 15% la percentuale di particolato contenuta nell’aria, entro il 2030”. In ogni Paese dell’Unione è attiva una task force di scienziati che monitora la situazione e offre collaborazione ai governi per mettere in atto tutti i possibili interventi sulla strada della lotta alle particelle microscopiche. <p> <p>Una Direttiva Ue del 2016 prevede il monitoraggio delle emissioni di ossidi di azoto, composti organici volatili non metanici, ammoniaca, anidride solforosa e particolato fine (Pm2.5). <p> <p> <p> <p>La cosa sembra procedere nella giusta direzione e si stanno mettendo in atto anche collaborazioni proficue con quei Paesi dell’Est Europa che sono fuori dall’Unione. “Gli obiettivi politici sono chiari, ma solo se tutti i Paesi europei giocheranno assieme questa partita, potremmo ridurre drasticamente l'inquinamento atmosferico”, afferma Rouïl, “puntiamo anche sul coinvolgimento delle compagnie di trasporto navale, un settore finora non molto considerato, ma importantissimo per l’abbattimento delle micro particelle”.<p> <p> <p> <p>INQUINAMENTO INDOOR <p> <p>Tutto ciò non basta a tranquillizzarci. La vita dell’uomo, specie quella dell’uomo metropolitano, per il 90% della sua giornata tipo si svolge indoor. Negli appartamenti e negli uffici l’aria è spesso molto più inquinata di quella esterna (anche 5 volte di più): gas come formaldeide e benzene, muffe, residui di pelle, micro particelle originate dai tessuti di tende, tappeti, abbigliamento, escrementi degli acari, e l’elenco potrebbe continuare. Aprire le finestre non basta. E allora: quali le soluzioni possibili?<p> <p> <p> <p>SOLUZIONI <p> <p>La ricerca ingegneristica sta facendo passi da gigante negli ultimi anni e sta facilitando la produzione di purificatori domestici, piccoli elettrodomestici che possono trasformare la qualità dell’aria (e della vita). Tra i prodotti più innovativi ed efficaci quelli di una multinazionale inglese ancora poco conosciuta in Italia, la Dyson. James Dyson, designer e fondatore dell’azienda, racconta la sua creatura: “Sviluppiamo sistemi di filtrazione da 25 anni: abbiamo cominciato con gli aspirapolvere che gestiscono il flusso d’aria grazie a sofisticati cicloni per catturare gli agenti inquinanti. Da due anni le nostre competenze in campo ingegneristico ci hanno permesso di adottare un approccio diverso anche nei confronti della purificazione”. <p> <p> <p> <p>I purificatori Dyson si focalizzano sui tre aspetti che assicurano una buona pulizia dell’aria: filtrazione efficiente (fino a 200 litri al secondo e filtri che trattengono oltre il 99% delle particelle fino a 0,1 micron), ricircolo dell’aria in tutta la stanza e sensori intelligenti che leggono il livello di inquinanti indoor e outdoor. Lo stato dell’ambiente viene trasmesso a una app, che consente agli utenti di monitorare con lo smartphone la qualità dell’aria del proprio appartamento e di avviare la macchina solo quando è necessario.<p> <p> <p> <p>L’azienda ha pensato anche di raccogliere i dati provenienti dagli apparecchi venduti in tutto il mondo per disegnare mappe globali e locali dello stato dell’aria: i numeri sono ancora poco significativi a livello statistico, ma l’idea potrebbe rivelarsi molto utile per integrare i monitoraggi ufficiali, segnalando alle autorità preposte le aree maggiormente colpite dal fenomeno.<p> <p><p> <p> <p> <p> <p> <p><p> <p> <p><p> <p>", "time": "2018-05-14T02:00:00+01:00", "type": "scienza"}
{"title": "“Quoted business” su La Stampa – Tuttogreen ", "url": "https://www.lastampa.it/2018/05/16/scienza/quoted-business-su-la-stampa-tuttogreen-ZzxEz5nLSCaJJ9ujtT31UN/pagina.html", "review": "", "content": "<p> <p>I giornalisti fondatori di “quoted business ” hanno avuto un bel coraggio per creare una nuova testata giornalistica, on line dal 6 marzo 2018: un progetto editoriale di economia internazionale che monitora, seleziona e rielabora le migliori news, analisi e idee a livello globale. <p> <p><p> <p>Partendo da due presupposti. Primo, è preferibile gestire la globalizzazione piuttosto che subirla. Secondo, lo sviluppo economico non può più prescindere da un modello capace di far coesistere competitività, inclusione, innovazione e sostenibilità. <p> <p>Proprio il “sostenibile ” è tra i temi guida della testata e, in particolare, la green-economy, le energie rinnovabili, la mobilità alternativa, la salute del pianeta. Ma in una chiave inedita nel panorama dell’online italiano. Obiettivo: riportare fatti e dati al centro dell’informazione, riprendendoli alla fonte originale, e osservare l’economia (www.quotedbusiness.com/thm-17-economia ) con gli occhi dei più significativi protagonisti sulla scena mondiale. <p> <p><p> <p>Ci è piaciuto lo spirito di questo progetto, interessante e innovativo: rispetta l’”ambiente”, perché è rispettoso delle fonti: le porge tali e quali, riportando il link diretto all’articolo originale, o le offre in una forma più agile, attraverso una sintesi e non una traduzione.<p> <p><p> <p>E così, a partire dai prossimi giorni, partirà una collaborazione con il progetto di “quoted business”, per proporre ai lettori di “La Stampa – Tuttogreen” alcune news selezionate e fresche su ambiente ed economia. Perché ormai “tutto è economia”, a partire proprio dalle ragioni della difesa del pianeta.<p> <p><p> <p> <p> <p> <p> <p><p> <p> <p><p> <p>", "time": "2018-05-16T06:00:00+01:00", "type": "scienza"}
{"title": "Premio Non sprecare: al via la nona edizione ", "url": "https://www.lastampa.it/2018/05/07/scienza/premio-non-sprecare-al-via-la-nona-edizione-XmBR7ZDRQ0PZtZ3l1vJL9I/pagina.html", "review": "", "content": "<p> <p>Torna la nona edizione del Premio Non sprecare, nato da un’idea di Antonio Galdo - autore dei libri Non Sprecare, Basta Poco, L’Egoismo è finito (tutti edizioni Einaudi) e direttore del sito Non sprecare.it - con il supporto scientifico e organizzativo della LUISS “Guido Carli” di Roma. Anno dopo anno, il premio continua a impegnarsi per sostenere e favorire la sostenibilità a tutto campo, sensibilizzando e promuovendo consumi e stili di vita consapevoli: un premio a chi non spreca e insegna a non sprecare.  <p> <p>  <p> <p>I NUMERI  <p> <p>L’edizione di quest’anno, in particolare, mette a fuoco il tema dell’enorme spreco di medicinali in Italia. Un milione e 300 mila cittadini consumano più di 10 medicine al giorno  , molte delle quali senza prescrizione medica, anche quando sarebbe necessaria. Il 40 per cento dei farmaci che conserviamo nelle nostre case hanno superato il limite di validità. Il costo di questo spreco è valutato attorno a 100 euro a famiglia, e grava in gran parte sui conti del Servizio sanitario nazionale.  <p> <p>  <p> <p>Ancora più pesante è la situazione a proposito dello spreco di antibiotici: gli italiani ne consumano il 43,9 per cento in più rispetto alla media di tutti i paesi dell’Unione europea. «Questi dati risultano ancora più scandalosi in un Paese, come l’Italia, dove 12 milioni di cittadini rinunciano alle cure perché non hanno i soldi per poterle pagare, e il tempo medio di attesa per una mammografia in un ospedale è di 122 giorni» commenta Antonio Galdo.  <p> <p>E aggiunge: «Soltanto eliminando alcuni sprechi, come quello dei farmaci, sarà possibile recuperare risorse per un Servizio sanitario nazionale più efficiente, e innanzitutto utilizzabile da tutti gli italiani».  <p> <p>   <p> <p>MODALITA’ DI PARTECIPAZIONE  <p> <p>L’iniziativa si rivolge a cinque categorie di persone fisiche e/o giuridiche che abbiano realizzato nell’ultimo anno progetti anti spreco utili e originali: Personaggio, Aziende, Istituzioni e Associazioni, Scuole, e Giovani.  <p> <p>I vincitori saranno premiati, per ciascuna categoria, con un quantitativo di prodotti biologici, offerti dal gruppo Alce Nero, pari al loro peso corporeo  .  <p> <p>  <p> <p>Per candidare i progetti, è sufficiente seguire le istruzioni fornite dal sito:   http://www.nonsprecare.it/premio  <p> <p>Ma le candidature devono essere inviate entro e non oltre il 15 ottobre 2018, all’indirizzo di posta elettronica    nonsprecarepremio@gmail.com  . <p> <p>  <p> <p>La cerimonia di premiazione avrà luogo alla fine del mese di novembre, presso la sede dell’Università LUISS “Guido Carli” in Viale Romania 32, a Roma.  <p> <p>  <p> <p>Il Premio si avvale inoltre di partnership con il Ministero dell’Ambiente e della Tutela del Territorio e del Mare, il WWF, il Consiglio Nazionale delle Ricerche (CNR), l’Università La Sapienza di Roma, Rai Radio 1, la Fondazione Catalano, l’associazione Minima Urbania e la LUISS.  <p> <p>  <p> <p>  <p> <p> <p> <p> <p> <p><p> <p> <p><p> <p>", "time": "2018-05-07T06:00:00+01:00", "type": "scienza"}
{"title": "La mela più celebre al mondo è “green” ", "url": "https://www.lastampa.it/2018/05/17/scienza/la-mela-pi-celebre-al-mondo-green-JlKFu7dVr6YQM1oBfkO7wJ/pagina.html", "review": "", "content": "<p> <p>“Vogliamo lasciare un mondo migliore di come lo abbiamo trovato”, ha dichiarato Tim Cook, CEO di Apple. E c’è da credergli, visto che l’azienda che dirige si pone oggi all’avanguardia nell’impegno contro i cambiamenti climatici e la creazione di un mondo più salubre. Tutte le strutture Apple nel mondo, infatti, sono alimentate al 100% da energia pulita, e stiamo parlando di negozi Retail, uffici e data center presenti in 43 Paesi, tra cui Stati Uniti, Regno Unito, Cina e India. <p> <p> <p> <p>L’azienda ha inoltre annunciato che altri 9 fornitori si sono impegnati a utilizzare esclusivamente energia rinnovabile per la produzione Apple, portando così a 23 il numero totale di coloro che partecipano all’iniziativa. Nel complesso, l’energia pulita generata dai progetti dei fornitori ha permesso di ridurre le emissioni di gas serra di oltre 1,5 milioni nel 2017, pari al risultato che si otterrebbe bloccando la circolazione di oltre 300.000 auto. Più di 85 fornitori si sono inoltre iscritti al Clean Energy Portal di Apple, una piattaforma online sviluppata dall’azienda per aiutare, chi lo richiede, a identificare soluzioni commercialmente sostenibili per l’approvvigionamento di energie rinnovabili nel mondo. <p> <p> <p> <p>Apple, inoltre, insieme con suoi partner, sta costruendo impianti per la produzione di energia pulita in diverse parti del Pianeta, migliorando l’offerta per le comunità locali, gli Stati e interi Paesi. Grazie al contributo di Apple, le aziende fornitrici di energia, possono così creare o sviluppare nuovi impianti a fonte rinnovabile che altrimenti non potrebbero esistere. E i progetti comprendono una gamma diversificata di fonti, tra cui impianti solari ed eolici nonché tecnologie emergenti come celle a combustibile alimentate a biogas, sistemi micro-idroelettrici e tecnologie di accumulo.  <p> <p> <p> <p>Attualmente Apple conta 25 impianti di produzione di energia pulita già operativi nel mondo, per una capacità produttiva totale di 626 megawatt. Di questi, 286 sono diventati disponibili nel 2017, un anno record in questo senso, mentre altri 15 impianti sono in fase di costruzione. Al termine dei lavori sarà possibile produrre più di 1,4 gigawatt di energia rinnovabile e pulita grazie a impianti collocati in 11 Paesi. Si tratta di un percorso virtuoso ormai tracciato, e perfettamente sintetizzato dal suo CEO Tim Cook: “continueremo a spingerci oltre il limite di ciò che è possibile”.<p> <p><p> <p><p> <p> <p> <p> <p> <p><p> <p> <p><p> <p>", "time": "2018-05-17T02:00:00+01:00", "type": "scienza"}
{"title": "Circonomia, il Festival dell'Economia Circolare ", "url": "https://www.lastampa.it/2018/05/17/scienza/circonomia-il-festival-delleconomia-circolare-mlNmlYHFgtEbAMvtwnDjnL/pagina.html", "review": "", "content": "<p> <p>Economia circolare. Se ne fa un gran parlare. L’Unione Europea recentemente, dopo lungo dibattito e discussione tra Parlamento, Commissione e Governi del Paesi membri, ha di recente approvato un pacchetto piuttosto ambizioso in termini di uso efficiente delle risorse e di recupero della materia nel ciclo dei rifiuti e lo ha fatto dichiarando esplicitamente che attraverso quel provvedimento in Europa si può creare nuova ricchezza, sviluppo, occupazione. Il nostro Paese poi vanta alcuni primati, da quello nella chimica verde - che peraltro ha contribuito a porci all’avanguardia nella sostituzione delle plastica nelle buste della spesa - a quelli dei molti materiali che recuperiamo meglio che in altri paesi europei (alluminio, acciaio, carta, pneumatici, oli usati per fare qualche esempio); Milano è la metropoli europea con più alta percentuale di raccolta differenziata e sono numerosi gli esempi virtuosi, “certificati” dalla classifica dei Comuni Ricicloni di Legambiente. Insomma ci sono tutte le condizioni affinché in Europa e in Italia si possa uscire dall’antica economia lineare e marciare spediti - grazie anche all’innovazione tecnologica - verso un futuro più pulito. Eppure questo nuovo modello fa ancora fatica ad affermarsi, soprattutto nelle scelte politiche concrete ad ogni livello. Perché? Forse perché non siamo ancora riusciti ad afferrare a pieno che un’economia circolare è anche desiderabile sul piano sociale , oltre che quello ambientale ed economico. Di questo si vuole parlare nella terza edizione di Circonomìa - il Festival dell’Economia Circolare che quest’anno si “allarga” un po’ e oltre che nelle Langhe sono previste “tappe” anche a Torino e Milano.<p> <p><p> <p>Si parte il 23 maggio proprio da Torino con un incontro durante il quale si confronteranno, insieme al Presidente di Legambiente, Stefano Ciafani, gli amministratori di alcune tra le principali città italiane: tra gli altri, il presidente dell’Anci, Antonio Decaro, sindaco di Bari, Chiara Appendino, Virginio Merola e il vicesindaco di Padova Arturo Lorenzoni.<p> <p><p> <p>Si proseguirà con la rassegna di alcune tra le best practices dell’economia circolare, da quelle dei consorzi di riciclo dell’alluminio, della carta, dei pneumatici, dell’olio minerale, a quelle di gestione intelligente dei rifiuti.<p> <p><p> <p>Il 24 invece alla Cascina Cuccagna di Milano arriverà Kerry Kennedy, la figlia di Bob nel cinquantesimo anniversario dell’assassinio del padre (e verrà proiettato il documentario inedito in Italia “Robert Kennedy Remembered”). Ma in quello stesso anno Robert Kennedy pronunciò un celebre discorso sull’inadeguatezza del PIL come misura del benessere. Una riflessione più che mai attuale su cui, con l’aiuto di Andrea Purgatori, Kennedy si confronterà con Tim Jackson, professore all’Universitá del Surrey, uno dei maggiori esperti di economia circolare.<p> <p><p> <p>Il 25 e il 26 saranno protagoniste le Langhe con l’incontro con Kennedy e Jackson a Pollenzo nella sede dell’Università delle Scienze Gastronomiche e poi ad Alba con la presentazione del libro di Roberto Cavallo: la Bibbia dell’ecologia, e sabato si conclude come ogni anno a Novello, quest’anno con un reading di Michele Serra e la proiezione di un film premiato da Cinemabiente.<p> <p><p> <p>Ultimo appuntamento il 5 giugno, Giornata mondiale dell’ambiente, di nuovo a Torino dove insieme a Ermete Realacci, presidente di Symbola, ci saranno alcune delle migliori esperienze dell’economia circolare Made in Italy.<p> <p><p> <p>Il programma completo e dettagliato lo trovate sul sito www.circonomia.it insieme al “manifesto” del Festival<p> <p> <p> <p> <p> <p><p> <p> <p><p> <p>", "time": "2018-05-17T11:54:00+01:00", "type": "scienza"}
{"title": "Il parco nazionale dello Yaguas, in Perù: un paradiso verde per il futuro del Pianeta ", "url": "https://www.lastampa.it/2018/05/22/scienza/lyaguas-national-park-un-paradiso-verde-per-il-futuro-del-pianeta-zEnYkbE1TGwdlNClougKrJ/pagina.html", "review": "", "content": "<p> <p>E’ una delle ultime, grandi foreste rimaste intatte sul pianeta Terra. Si trova nelle remote aree pluviali della zona nord occidentale del Perù. Le nuvole che si formano sopra la sua superficie verde possono decidere la piovosità degli Stati Uniti. La sua flora e fauna sono paragonate per importanza, ricchezza e rarità a quelle dell’Amazzonia. <p> <p> <p> <p>Ecco perché l’Yaguas National Park, da poco messo sotto la massima tutela da parte del Governo di Lima, è fondamentale per la salute della popolazione mondiale. I suoi milioni di acri di foresta pluviale, ai quali sino a ora ha avuto accesso esclusivamente la popolazione indigena, rappresentano un forziere di specie endemiche, dallo scarafaggio arlecchino alla lucertola di legno, dal serpente pappagallo al pescegatto più piccolo del mondo. <p> <p> <p> <p>Sull’esempio di quanto sta accadendo in Ecuador, Cile e Colombia dove la superficie nazionale fatta oggetto di una protezione sempre più attenta è in continua espansione, lo Yaguas è dunque l’ultimo gioiello green del Sudamerica, nonché uno dei paesaggi più scenografici: si estende infatti lungo il corso del fiume omonimo che vanta una delle traiettorie a serpentina più spettacolari: un Rio delle Amazzoni in piccolo ma altrettanto nervoso, specialmente se osservato dall’alto a bordo di un elicottero. Anche il Putumayo, l’altro fiume interessato dai confini del Parco, è ricco di una vegetazione fitta che cela al suo interno un habitat ideale per molteplici specie e soprattutto è da secoli il territorio delle sei tribù, composte da un totale di 1000 persone, che si cibano di erbe e animali. <p> <p> <p> <p>  <p> <p> <p> <p> <p><p> <p> <p><p> <p>", "time": "2018-05-22T03:00:00+01:00", "type": "scienza"}
{"title": "Una trottola per produrre energia dalle onde ", "url": "https://www.lastampa.it/2018/05/18/scienza/una-trottola-per-produrre-energia-dalle-onde-vEMEdZKAs6Bh1wigqAlWpK/pagina.html", "review": "", "content": "<p> <p>Lo scafo ‘ISWEC’ del Politecnico di Torino, che sfrutta il principio della trottola per produrre energia dalle onde, l’orto sottomarino di Ocean Reef, metodo alternativo all’agricoltura standard, e il laboratorio delle alghe in grado di sostituire la plastica monouso, che ora dopo ora sta soffocando il nostro mare: sono i progetti vincitori della sezione “Innovazione blu” del Premio Costa Smeralda.<p> <p> <p> <p>Eppure “perché un Paese con 8mila km di costa non produce almeno 50-60 idee innovative l’anno?”, si chiede Alessio Satta, Presidente della Fondazione MedSea e membro della Giuria del Premio promosso nei giorni scorsi dal Consorzio Costa Smeralda, in collaborazione con Castalia, nell’ambito delle azioni avviate dal “One Ocean Forum” . <p> <p> <p> <p>Trasformare l’energia del mare in elettricità: l’idea non è nuova, ma è ancora poco sfruttata. “Il mare offre molte opportunità, le prospettive sono altissime e in Italia siamo indietro nella ricerca, anzi agli albori, ma è sempre necessario il rispetto per il delicato ecosistema marino”, sottolinea Satta.<p> <p> <p> <p>  <p> <p> <p> <p> <p><p> <p> <p><p> <p>", "time": "2018-05-18T03:00:00+01:00", "type": "scienza"}
{"title": "Life in Syria, il libro fotografico sulla guerra ", "url": "https://www.lastampa.it/2018/05/23/scienza/life-in-syria-il-libro-fotografico-sulla-guerra-ZPvYzaDc95qOd2UcXcgpdI/pagina.html", "review": "", "content": "<p> <p>Life in Syria, è un libro che nasce con l’intento di mostrare la realtà che milioni di Siriani sono costretti a vivere ogni giorno. Il libro mostra attraverso gli scatti di 5 fotografi siriani più un team di blogger e giornalisti, alcuni dei momenti che hanno scandito il conflitto Siriano dal 2011 al 2016. Il libro si sviluppa su 5 capitoli e contiene 47 fotografie, 2 mappe e testi in italiano ed inglese.<p> <p><p> <p>Gli autori, provenienti dal nord della Siria, dalle regioni di Aleppo e Idlib, come centinaia di migliaia di giovani loro coetanei sparsi nel resto della Siria, hanno collaborato insieme mantenendo in vita donne e bambini, provvedendo alla distribuzione di aiuti umanitari e alle attività di supporto psicologico ai bambini traumatizzati dalla guerra. In questi anni hanno fondato centinaia di organizzazioni e associazioni che si impegnano nelle scuole, denunciando le violazioni dei diritti umani subite dai civili e sostenendo il ripristino della dignità della popolazione colpita dal conflitto (siano essi siriani in Siria, richiedenti asilo o siriani rifugiati in Europa).<p> <p><p>  <p><p> <p>I fotografi siriani semiprofessionisti - Mahmud Abdur-Rahman, Mohammad Amen Qurabi, Emad Najm Husso, Jalal Al-Mamo, Nour Kelze - hanno affrontato e stanno affrontando molti rischi al fine di raccontare al mondo la difficile vita quotidiana durante il conflitto. Hanno perso colleghi, amici, familiari, ma non la speranza e il sogno di una Siria in pace. Gli scatti sono stati raccolti dall’operatore umanitario italiano Filippo Mancini, che ha personalmente conosciuto e lavorato con i fotografi siriani al confine turco.<p> <p><p> <p>Life in Syria vuol essere uno strumento di comunicazione per far emergere l’umanità e la vita nel conflitto, mettendo in luce la lotta non violenta attiva del popolo siriano che, quando diamo alle stampe questo libro, dura ormai da circa sette anni. Il libro intende restituire ai siriani la narrazione del conflitto, rafforzando il ruolo dei giovani nel percorso di costruzione di una futura pacificazione nel paese.<p> <p><p> <p>Il libro vuole essere per questo uno strumento per poter informare e stimolare la costruzione di un ponte culturale tra le comunità europee e siriane, rafforzandone la pace e la solidarietà tra le due popolazioni civili.<p> <p><p> <p>Il libro è realizzato con il contributo di UNOCHA, nasce dalla collaborazione tra COSV, la casa editrice Seipersei e Filippo Mancini coordinatore del progetto. Mentre la sua diffusione nasce dallo spirito di attivismo di chiunque ne voglia far parte. Il libro può essere acquisito scrivendo a lifeinsyria.photobook@gmail.com <p> <p><p> <p> <p> <p> <p> <p><p> <p> <p><p> <p>", "time": "2018-05-23T00:00:00+01:00", "type": "scienza"}
{"title": "24 maggio, un giorno per ricordare i parchi, un impegno europeo per il futuro ", "url": "https://www.lastampa.it/2018/05/23/scienza/maggio-un-giorno-per-ricordare-i-parchi-un-impegno-europeo-per-il-futuro-iCCzqJsk2OoZX9KnOlWnTJ/pagina.html", "review": "", "content": "<p> <p>Sarek  è il primo parco nazionale svedese e d’Europa, fu istituito nel 1909, il 24 maggio. Prende spunto da questa data, significativa ed evocativa, l’impegno, promosso da Europarc, di celebrare le aree protette e chi vive in queste zone. Un buon motivo per festeggiare, ogni anno, una rete di parchi e riserve, che contribuisce a salvaguardare la biodiversità e il capitale naturale. <p> <p><p> <p>L’Italia partecipa alla sfida mondiale dei parchi con un sistema importante, frutto di anni di battaglie e impegno delle associazioni che seppero creare attenzione e mobilitazione affinché si giungesse alla creazione di una rete di aree naturali protette: oggi si contano 24 parchi nazionali, 134 parchi regionali, 147 riserve naturali statali, 27 aree marine protette (più tre da certificare), oltre trecentosessanta riserve regionali. Un panorama di quasi 700 aree protette che permette, a ogni cittadino, di percorrere l’Italia, dalle Alpi al Mediterraneo, passando tra i paesaggi dell’Appennino e delle piccole isole, scoprendo parchi, grandi e piccoli, colmi di emozioni e sorprese. <p> <p><p> <p>Una sfida che è necessario continuare a perseguire, con intelligenza e determinazione, comprendendo il senso strategico che individua i parchi non come dei perimetri vuoti ma come riserve di futuro, dove tutelare gli equilibri naturali che permettono il funzionamento dei servizi ecosistemici. Elementi che costituiscono la capacità di rinnovare la disponibilità di risorse naturali come acqua, suolo, … descritto e valutato nel secondo Rapporto sullo Stato del Capitale Naturale in Italia , da poco pubblicato a cura del Ministero dell’Ambiente. È un lavoro costante, incessante, che si svolge, in silenzio, con la natura che fa sì che sia possibile continuare ad avere luoghi dove vivere e incontrare la bellezza degli ambienti naturali. Lavoro complesso, che richiede la capacità degli ecosistemi di adattarsi alle pressioni del cambiamento climatico, rispondendo a condizioni che si modificano e determinano lo stress dei sistemi naturali. Ghiacciai che si ritirano, steppe dove avanza la siccità e la desertificazione, con il rischio imminente di perdere elementi importanti che costituiscono la riserva di biodiversità. Ruoli sempre più strategici, che vedono le aree protette coincidere con i 17 obiettivi di sviluppo sostenibile dell’Agenda 2030, che chiedono un impegno sempre più importante, coordinando le politiche e gli investimenti: uno scenario che richiede lungimiranza e capacità di visione perché è necessario considerare i tempi della natura e dell’evoluzione degli equilibri, promuovendo la ricerca scientifica e l’efficacia delle azioni di conservazione.<p> <p><p> <p>Dal 1922 sono trascorsi molti anni: i parchi nazionali del Gran Paradiso e d’Abruzzo, Lazio e Molise, testimoniano un percorso avviato in Italia e che oggi è necessario rafforzare e rilanciare. Le aree naturali protette rappresentano la bellezza e la fragilità dell’Italia, montagne, coste, boschi, paludi e corsi d’acqua: porzioni di natura che racchiudono la forza dei paesaggi e il carattere stesso del nostro paese. La forza della storia e delle tradizioni, riconosciuta a livello internazionale, che qui si fonde in un rapporto quotidiano che lega natura e cultura, biodiversità e agricoltura, arte e paesaggio: il valore aggiunto che rende le aree protette italiane un elemento di ricchezza insostituibile.<p> <p><p> <p>L’Italia dei borghi, quell’Italia piccola e fragile, legata in modo inscindibile con la memoria dei luoghi, da curare e restaurare, da proteggere e difendere: la fragilità dell’abbandono e della marginalizzazione, dello spopolamento delle aree interne e del rischio sismico e idro-geologico. Un bosco tutelato e gestito si traduce in manutenzione del territorio e, se si considerano i 502 comuni, il 6,3% su ottomila, coinvolti nei soli 24 Parchi Nazionali, si comprende il ruolo che possono avere politiche attive di conservazione della natura per abbandonare la logica dell’emergenza costante e investire nella cura e nel restauro ambientale. L’emergenza che porta sulle prime pagine dei giornali le notizie di frane e di incendi, l’allarme per il dissesto e i danni: un’emergenza che occorre imparare a gestire, investendo in prevenzione e manutenzione, perché gli incendi è più importante prevenirli piuttosto che spegnerli, curando i boschi, aumentando la sorveglianza e la manutenzione.<p> <p><p> <p>L’edizione 2018 della Giornata dei Parchi Europei si celebra nel corso dell’Anno Europeo del Patrimonio Culturale con lo slogan: “Patrimonio culturale: è nella nostra natura”. Un modo per ribadire il legame stretto tra il patrimonio culturale e il capitale naturale, con paesaggi che sono testimonianze vive della storia e della cultura, riconoscendo il valore che appartiene alle identità locali. Una cultura che possiamo leggere in un paesaggio rurale, in un terrazzamento, nell’impegno nel mantenere vive specie locali, dove incontrare lo sforzo dell’agricoltura eroica che, nonostante tutto, continua a proteggere montagne e colline.<p> <p><p> <p>Occorre ricordarsi dei parchi, non solo il 24 maggio ma ogni giorno, ricordando chi lavora nei parchi, chi li protegge e chi li rende fruibili: guardaparco e tutti coloro che con un lavoro silenzioso fanno sì che sia possibile avvistare le aquile, ammirare i fenicotteri, emozionarsi per l’ululato del lupo, … . Sentieri e centri-visita, musei e laboratori di educazione ambientale, rifugi e ostelli: un insieme di opportunità per ritrovare il contatto con la natura, godendo dei silenzi e della lentezza, apprezzando il gusto dei territori e il piacere del camminare. Parchi da percorrere a piedi e in bicicletta, scoprendo sentieri accessibili e segnati, immaginando vacanze sui pedali e trekking, immersi nella natura. <p> <p><p> <p>Una festa e un impegno da rinnovare: la giornata europea dei parchi è un calendario di iniziative che si sviluppano in più giorni, coinvolgendo cittadini e istituzioni. A oggi sono più di 90 gli eventi annunciati, con un elenco che si arricchisce di giorno in giorno, consultabile sul sito di Federparchi. Un’occasione in più per far scorrere le dita su una mappa e immaginare una giornata differente, da trascorrere in compagnia della natura e della sorpresa che può dare un grifone che volteggia in cielo, come accade in Sardegna o andare alla scoperta delle orchidee spontanee nei parchi dell’Appennino, dove sta iniziando la primavera con le fioriture.<p> <p><p> <p> <p> <p> <p> <p><p> <p> <p><p> <p>", "time": "2018-05-23T00:00:00+01:00", "type": "scienza"}
{"title": "E se le previsioni sulla crescita economica nel lungo periodo fossero sottostimate ? Uno studio di Yale svela i possibili effetti sul clima ", "url": "https://www.lastampa.it/2018/05/25/scienza/sul-se-le-previsioni-sulla-crescita-economica-nel-lungo-periodo-fossero-sottostimate-uno-studio-di-yale-svela-clima-possibili-effetti-YJOMJn38xjDHkjT0BMKmCP/pagina.html", "review": "", "content": "<p> <p>Prima la grande recessione e la celebre frase della regina Elisabetta II in visita alla London School of Economics nel novembre 2008: “Professori, perché non avete previsto la crisi?” Poi è arrivata la ripresa economica. Ma già si avventano dubbi sui prossimi anni, per i quali la prospettiva sarebbe quella di una nuova flessione globale. <p> <p>L’incertezza più ampia, tuttavia, è un’altra: quanto crescerà l’economia mondiale nei prossimi decenni? Il dato è sconosciuto, seppur sia strategico anche per determinare la portata del cambiamento climatico globale nel nostro secolo.<p> <p><p> <p>Adesso un nuovo studio della californiana Yale University lancia un monito: la volatilità sarebbe più significativa rispetto a quanto fino ad ora ipotizzato da economisti e scienziati nelle loro analisi. In altri termini, secondo questo scenario l’economia mondiale potrebbe crescere nel 21° secolo più di quanto supposto.<p> <p><p> <p>L’analisi prevede un aumento annuo del 2,1% del Pil procapite per la fine del secolo con una deviazione standard – che è un indice di dispersione statistica - di 1,1 punti percentuali. “Questa è una scoperta preoccupante”, spiega Kenneth Gillingham, co-autore dell’articolo e professore a Yale.<p> <p><p> <p>Comprendere le traiettorie possibili per la crescita diventa un fattore chiave per progettare politiche strutturali capaci di sviluppare la resilienza al cambiamento climatico. “L’implicazione è che se produciamo e consumiamo di più, dobbiamo presumere che i tassi di emissione cresceranno più velocemente di quanto pensassimo”, conferma Peter Christensen, co-autore dello studio e assistente presso l’Università dell’Illinois.<p> <p><p> <p>In termini concreti, c’è una probabilità del 35% che le emissioni di anidride carbonica superino quelle previste anche negli scenari più severi. Se ciò fosse confermato, le stime adottate dal Gruppo intergovernativo Onu e da gran parte della ricerca scientifica rischierebbero di essere inattendibili. E cosa ne sarebbe dell’Accordo di Parigi che su quelle previsioni è basato?<p> <p><p> <p>Molto dipenderà dai paesi che ora spingono la crescita mondiale. E da cosa accadrà agli Stati Uniti, ancora prima economia al mondo ma che potrebbe cedere presto il testimone alla Cina. Secondo l’analisi di Yale, il Pil globale vivrà nei prossimi decenni una nuova fase di incremento. Le incertezze, tuttavia, sono più grandi di quanto si potesse immaginare. Se ne dovrebbe tenere conto nelle politiche per il clima: è questo il messaggio dei due economisti. Si tratta di una sfida a lungo termine, che dipende anche dalle scelte di oggi.<p> <p><p> <p>* quoted business <p> <p><p> <p> <p> <p> <p> <p><p> <p> <p><p> <p>", "time": "2018-05-25T02:00:00+01:00", "type": "scienza"}
{"title": "Downsizing, più piccoli per salvare il pianeta ", "url": "https://www.lastampa.it/2018/05/24/scienza/downsizing-pi-piccoli-per-salvare-il-pianeta-RfjHKTpAShhINWKIGwwovI/pagina.html", "review": "", "content": "<p> <p>E se un gruppo di scienziati trovasse come risolvere il problema della sovrappopolazione rimpicciolendo gli esseri umani? L’umanità tornerebbe davvero sostenibile per il pianeta? Riducendo la propria statura e i propri consumi, si diventerebbe automaticamente più ricchi e con meno debiti?<p> <p><p> <p>  <p> <p> <p> <p> <p><p> <p> <p><p> <p>", "time": "2018-05-24T03:00:00+01:00", "type": "scienza"}
{"title": "Oggi è la Giornata europea dei Parchi: ambiente, natura e patrimonio culturale ", "url": "https://www.lastampa.it/2018/05/24/scienza/oggi-la-giornata-europea-dei-parchi-ambiente-natura-e-patrimonio-culturale-S2iU2dJDfglxjhV5tPt17M/pagina.html", "review": "", "content": "<p> <p>I Parchi e le Aree protette costituisco un patrimonio unico e prezioso da vivere e da tutelare. Il 24 maggio si festeggia la Giornata Europea dei Parchi e si rinnova l'iniziativa della Federazione Europea dei Parchi (EUROPARC) per ricordare il giorno in cui, nel 1909, venne istituito in Svezia il primo parco nazionale in Europa. In Italia i primi Parchi furono creati nel 1922: Gran Paradiso e Abruzzo. <p> <p><p> <p>Questa edizione della Giornata dei Parchi Europei 2018 si celebra nel corso dell’Anno Europeo del Patrimonio Culturale con lo slogan: “patrimonio culturale: è nella nostra natura ”. L'attenzione al Patrimonio Culturale caratterizza in modo particolare i Parchi e le Aree protette italiane che sono strettamente intrecciate con la popolazione e il territorio e che rappresentano spesso eccellenze non solo naturali o paesaggistiche ma anche storiche, artistiche e culturali.<p> <p><p> <p> “Il 24 maggio è un’occasione non solo di conoscenza, promozione ed esperienza delle bellezze naturalistiche delle Aree Protette – afferma il Presidente Giampiero Sammuri - ma anche un momento per comprendere che i Parchi italiani sono una straordinaria occasione per un modello di sviluppo sostenibile. Un patrimonio collettivo che richiede la cura e l’attenzione di tutti i cittadini e di tutte le istituzioni.”<p> <p>La celebrazione della Giornata Europea dei Parchi si sviluppa su più giorni, con un ricco programma di incontri, escursioni, mostre ed attività ambientali nei Parchi e nelle Aree Protette. Ad oggi sono oltre cento le iniziative segnalate e consultabili sul sito  www.parks.it molte delle quali già avviate o che stanno per iniziare.<p> <p><p> <p> <p> <p> <p> <p><p> <p> <p><p> <p>", "time": "2018-05-24T02:00:00+01:00", "type": "scienza"}
{"title": "CinemAmbiente XXI: intelligenze verdi ", "url": "https://www.lastampa.it/2018/05/29/scienza/cinemambiente-xxi-intelligenze-verdi-QN9F4BTHAYjFiFaPzI0sOL/pagina.html", "review": "", "content": "<p> <p>Verde, plurale, reticolare. Il futuro, perché lo si possa guardare con un certo (ancorché moderato) ottimismo, non può che essere declinato così. Lo sanno bene gli organizzatori di CinemAmbiente    , che sulla locandina del festival hanno quest’anno messo un bel cervello: verde, manco a dirlo, e soprattutto composto non solo di materia grigia e connessioni neurali, ma anche di foglie, reticoli vegetali e circuiti elettronici. Le intelligenze, rigorosamente plurime e multiformi, sono infatti il tema scelto per la ventunesima edizione del più importante festival italiano di film a tematica ambientale, che, come da tradizione, si svolge a Torino dal 31 maggio al 5 giugno, chiudendosi in concomitanza con la Giornata Mondiale dell’Ambiente. <p> <p> <p> <p>«A livello internazionale, la cinematografia ambientalista continua ad allargare il proprio ambito di interesse e di analisi   – spiega il direttore Gaetano Capizzi – C’è una crescente attenzione agli scenari del futuro e alle nuove frontiere di scienza e tecnologia, esplorate nelle connessioni sempre più rilevanti con la tutela dell’ambiente, lo sviluppo di modelli produttivi ecosostenibili, i cambiamenti del nostro habitat». E ancora: «Nel mondo di domani si troveranno a convivere, in modo sempre più interdipendente, intelligenze naturali e artificiali. Dell’uomo, del regno animale o vegetale, ma anche delle macchine in grado di auto-apprendere, destinate a un’evoluzione veloce e a un ruolo centrale nella vita del nostro Pianeta». <p> <p>   <p> <p><p><p><p><p><p> <p>NUMERI E TEMI  <p> <p>Insomma, pare quasi banale da dire per chi legge queste pagine e frequenta manifestazioni come CinemAmbiente, ma è bene ribadirlo: parlare di ambiente non significa solo monitorare l’andamento della raccolta differenziata e dello smog urbano. L’ambiente è un tema sempre più trasversale, con implicazioni politiche, economiche, sociali, culturali e spirituali. Per rendersene conto, basta dare un rapido sguardo al cartellone di questa edizione del Festival .Già i numeri parlano da soli: 118 titoli, fra documentari internazionali, film italiani e cortometraggi, scelti da una dote di ben 3200 candidati (più del doppio dello scorso anno) e provenienti davvero da ogni angolo del mondo. «Ne abbiamo ricevuti anche da piccoli paesi del Sud Est Asiatico o dell’Africa», sottolinea Lia Furxhi, responsabile della programmazione.  <p> <p> <p> <p>I numeri preludono a una varietà di temi impressionante. Ci sono, come ogni anno, questioni pressanti come il cambiamento climatico (a cui è dedicato il film di apertura “Anote’s Ark” del canadese Matthieu Rytz, girato alle isole Kiribati), l’inquinamento degli oceani (“Blue”, dell’australiana  Karina Holden) , l’industria alimentare globale (il francese “L’Empire de l’or rouge ” sulle filiera del pomodoro e “The Milk System” dell’italiano Andreas Pichler), la protezione degli animali selvatici (“The Last Animals”,  della fotografa di guerra statunitense Kate Brooks, o l’iraniano “ Ranger and Leopard  ”)  e la salvaguardia delle foreste (“The Ancient Woods” del biologo Mindaugas Survila).  <p> <p> <p> <p><p><p><p><p><p> <p>  E poi uno sguardo ampio sul futuro (“ Living in the Future’s Past  ”,   con la voce narrante diJeff Bridges)  e sulle possibilità, spesso controverse e a volte inquietanti, che apre: dalla genetica (“ Genesis 2.0  ”di Christian Frei e Maxim Arbugaev, già premiato al Sundance)  all’intelligenza artificiale (“ Do You Trust This Computer?  ” dell’americano Chris Paine) , dalla creatività al servizio di soluzioni sostenibili (“Enough White Tea Cups” di Michelle Bauer Carpenter) all’attivismo delle nuove generazioni (il finlandese “Activist”, storia della combattiva quindicenne Riikka Karppinen). Fino ai chiaroscuri di una narrazione e comunicazione ambientale che può, purtroppo, diventare ingannevole e in malafede (“The Green Lie”  dell’austriaco Werner Boote) , mentre è e sarà sempre di più uno strumento fondamentale per chiamare all’azione e alla responsabilità.  <p> <p>  «Le persone sono ancora troppo distratte riguardo alle questioni ambientali – ha sottolineato Luca Mercalli, intervenuto alla conferenza di presentazione – Parlando di cambiamento climatico, le emissioni di CO2, diminuite nel comparto della produzione energetica grazie agli investimenti delle aziende sulle rinnovabili, sono invece aumentate nell’edilizia e nei trasporti. Due settori che dipendono dalle abitudini private. C’è dunque ancora molta disattenzione e sottovalutazione dei problemi ambientali. Per questo sono fondamentali manifestazioni come CinemAmbiente, che da oltre vent’anni si è dato come missione quella di parlare alla gente, non solo per denunciare, ma per veicolare ottimismo ed entusiasmo attorno a queste tematiche e alle possibilità future». <p> <p>   <p> <p>SEZIONI ED EVENTI SPECIALI  <p> <p>Il Festival si espande nei temi, aumentando anche le sezioni competitive. Ai tradizionali tre concorsi – Documentari Internazionali, One Hour (per i mediometraggi) e Documentari Italiani – si aggiunge quest’anno, vista la pioggia di candidati già nel 2017, il Concorso Internazionale Cortometraggi.   Nuova di zecca è anche la sezione CinemAmbiente Junior, un vero e proprio concorso dedicato ai lavori delle scuole, che ha raccolto 300 candidati da tutta Italia. <p> <p>  Nella sezione Panorama, invece, trovano posto tutti i film fuori concorso, a cominciare da “ Viaje a los pueblos fumigados” del regista argentino Fernando “Pino” Solanas, a cui sarà assegnato il premio alla carriera “Movies Save the Planet”.  Tra le altre proiezioni fuori concorso, si segnalano: “Deserto verde” di Davide Mazzocco, un’indagine sulle cause degli incendi che hanno devastato il Portogallo nel 2017; la retrospettiva dedicata ai dieci anni del PAV – Parco Arte Vivente, il centro sperimentale su arte contemporanea ed ecologia di Torino; il cortometraggio “Feu” sui roghi in Val di Susa, realizzato dagli studenti di Economia dell’Ambiente. E ancora, l’omaggio al proto-ambientalismo di “Serafino”, film con cui Pietro Germi e Adriano Celentano, nel 1968, celebravano un’Italia rurale e un po’ ingenua che stava scomparendo. <p> <p>  A chiudere il Festival, infine, sarà Iggy Pop. Non lui in persona, ma la sua voce inconfondibile a scandire “In Praise of Nothing”, una poetica riflessione sul Nulla e sul Mondo, accompagnata da immagini filmate in ogni parte del globo da 62 direttori della fotografia. <p> <p> <p> <p>Le proiezioni sono tutte ad ingresso gratuito. Per informazioni: www.cinemambiente.it   <p> <p> <p> <p> <p> <p> <p> <p><p> <p> <p><p> <p>", "time": "2018-05-29T06:00:00+01:00", "type": "scienza"}
{"title": "Possiamo evitare che il rifiuto organico finisca in discarica? ", "url": "https://www.lastampa.it/2018/05/28/scienza/possiamo-evitare-che-il-rifiuto-organico-finisca-in-discarica-JTux8eP952wZwHcGJskpYO/pagina.html", "review": "", "content": "<p> <p>Attualmente solo il 30% dei 96 milioni di tonnellate di rifiuto organico prodotto in Europa viene riciclato correttamente, mentre circa il doppio, ben 66 milioni, finiscono ancora in discarica, con pesanti costi ambientali, economici e sociali. Il rifiuto organico in discarica, infatti, può diventare estremamente pericoloso, perché produce percolato e gas metano che possono finire nelle falde acquifere con effetti negativi sulla salute dell’uomo e sul clima.<p> <p> <p> <p>Una raccolta della frazione organica dei rifiuti, che sia efficiente, igienica e di qualità, è possibile grazie all’utilizzo dei sacchi in MATER-BI, la bioplastica biodegradabile e compostabile prodotta da Novamont, che si adattano perfettamente a qualsiasi sistema di raccolta e di trattamento dei rifiuti organici in uso in Europa.  <p> <p><p> <p>A dimostrarlo sono le innumerevoli esperienze di municipalità italiane ed estere che ne fanno uso, come emerge dai dati appena presentati da Novamont alla fiera sui servizi ambientali e sulla gestione dei rifiuti(IFAT) di Monaco.<p> <p> <p> <p>Con il marchio MATER-BI, Novamont produce e commercializza un’ampia famiglia di bioplastiche, biodegradabili e compostabili secondo lo standard UNI 13432, ottenute grazie a tecnologie proprietarie nel campo degli amidi, delle cellulose, degli oli vegetali e delle loro combinazioni, che permettono di evitare lo smaltimento in discarica, contribuendo inoltre alla creazione di compost di qualità, utilizzato per un’agricoltura responsabile, in grado di combattere la desertificazione e l’erosione dei suoli.<p> <p> <p> <p>Tra le principali città europee che hanno adottato i sacchi compostabili in MATER-BI, ci sono Milano, Parma, Treviso, Copenaghen, Roskilde (DK), Ginevra (CH), Kristiansand (Nor),   Luleå (S), il quartiere Sarrià di Barcellona, Parigi (in sperimentazione), Grenoble, Cardiff, Manchester e diversi quartieri londinesi per un totale di circa 5.350.000 abitanti e circa 312.000 tonnellate di frazione umida raccolta.<p> <p><p> <p>E il modello non può che estendersi. Con la recente Direttiva Rifiuti comunitaria, infatti, che prevede l’obbligatorietà della raccolta differenziata del rifiuto organico in tutti i Paesi membri entro il 2023, e che dal 2027 soltanto il rifiuto organico proveniente dalla raccolta differenziata potrà entrare nel calcolo del riciclaggio - con un tetto massimo del 10% del rifiuto organico conferito in discarica entro il 2035 – è indispensabile dotarsi velocemente di modelli di raccolta efficienti.<p> <p><p> <p> <p> <p> <p> <p><p> <p> <p><p> <p>", "time": "2018-05-28T02:00:00+01:00", "type": "scienza"}
{"title": "Tesla Club Italy Revolution 2018, l’appuntamento più importante sulla mobilità elettrica ", "url": "https://www.lastampa.it/2018/05/30/scienza/tesla-club-italy-revolution-a-torino-lappuntamento-pi-importante-sulla-mobilit-elettrica-italiana-mCv6idm6HvybjNDcWKWkeJ/pagina.html", "review": "", "content": "<p> <p>Piaccia o meno, la rivoluzione elettrica è in atto. Principale testimone di questa transizione, per ora, è sicuramente Tesla. Che nonostante le polemiche, le critiche, i ritardi nella produzione della Model 3 e le conseguenti perdite in borsa, procede nella sua corsa verso l’elettrificazione dell’automotive suscitando sempre più interesse e curiosità. Ne sono concreta espressione i molti eventi in suo onore organizzati in tutto il mondo. Come il Tesla Club Italy Revolution 2018, che come anticipato da La Stampa Motori si svolgerà sabato 9 giugno all’interno del prestigioso Museo dell’Automobile di Torino.<p> <p><p> <p>Anche quest’anno La Stampa Tuttogreen è media partner dell’evento, ritenuto ormai fra i più significativi su mobilità elettrica e tematiche ad essa affini. Il Tesla Club Italy Revolution, infatti, non è limitato al mondo Tesla, ma spazia dall’ambiente all’economia, dalla tecnologia alla sfera socioculturale. Lo confermano gli interventi già in programma per questa nuova edizione. Come quello del designer Fabrizio Giugiaro, di Benedetto Camerana, presidente del Museo Nazionale dell’Automobile di Torino, o di Paolo Attivissimo, noto “cacciatore di bufale” che parlerà del CEO/rockstar di Tesla, Elon Musk, cercando di fare il punto su quanto da lui promesso e ottenuto in questi anni alla ricerca di un equilibrio tra chi lo ritiene un dio sceso in Terra e chi, al contrario, sembra cercare ogni pretesto per criticarlo. <p> <p><p> <p>Il Salone dell’Auto di Torino Parco Valentino ripercorre la storia delle quattro ruote, con marchi presenti sul mercato già dal XIX secolo e case nate solo nel ventunesimo, come appunto Tesla, fondata nel 2003. Ecco perché questa location rappresenta “una scelta fortemente simbolica: per sottolineare il passaggio tra la tradizione e il futuro dell’auto, che non può non svolgersi nella patria storica dell’auto italiana”, spiega Federico Lagni, Presidente di Tesla Club Italy, organizzatore dell’evento.<p> <p><p> <p><p><p><p><p><p> <p><p> <p>Durante l’evento si parlerà di modalità e sistemi di ricarica e accumulo, rinnovabili, infrastrutture di ricarica, riciclo e riutilizzo delle batterie al litio, guida autonoma e, importante, di come pianificare un lungo viaggio in elettrico sulle strade italiane senza farsi prendere dalla range anxiety, l’ansia da autonomia. Ma anche di bioedilizia, una tematica sempre più integrata con l’efficientamento energetico e appunto la mobilità elettrica, a riconferma del fatto che argomenti apparentemente poco affini fra loro si incontrino proprio nella green mobility.<p> <p><p> <p>Come per le edizioni precedenti, non mancherà poi la Tavola Rotonda dei Tesla Owner italiani. Presente per la prima volta anche la “casa madre”: fra gli interventi più attesi è infatti previsto quello di Marco D’Alimonte, country manager di Tesla Italia, che spiegherà nel dettaglio cosa è Tesla, cosa fa e come procede l’espansione del marchio californiano (e relativa rete di ricarica Supercharger) nel Belpaese.<p> <p><p> <p>La mobilità elettrica, nonostante i ritardi italiani, è un mercato molto promettente. Ma va prima conosciuta e approfondita, anche perché la teoria, per quanto interessante, rimane teoria, mentre la pratica è tutta un’altra cosa. Per far sì che il “network elettrico” nostrano diventi sempre più fitto e variegato, Tesla Club Italy Revolution 2018 è prima di tutto una conferenza, con relatori competenti da cui apprendere e con cui confrontarsi. Del resto, anche nel green, che resta uno dei pochi settori a dare segni di vitalità nel nostro Paese, le relazioni sono il motore del business. <p> <p>“L’agenda di quest’anno è ancora più autorevole e completa degli anni precedenti e, in effetti, è proprio l’obiettivo dell’evento”, precisa Federico Lagni: “Fornire al pubblico un panel di relatori in grado di trasmettere preziose informazioni e maggiore consapevolezza di quanto importante sia la rivoluzione in atto”. Se volete farne parte, il Tesla Club Italy Revolution 2018 è l’occasione giusta. <p> <p><p> <p>Per info, registrazioni e biglietti disponibili ancora per pochi giorni a prezzo scontato, visitate http://www.teslarevolution.net  <p> <p><p> <p> <p> <p> <p> <p><p> <p> <p><p> <p>", "time": "2018-05-30T07:00:00+01:00", "type": "scienza"}
{"title": "Patagonia National Park, il primo parco nato dalla donazione di un privato ", "url": "https://www.lastampa.it/2018/05/29/scienza/patagonia-national-park-il-primo-parco-nato-dalla-donazione-di-un-privato-Tg4wqIRk8WWSM8N8FbABDN/pagina.html", "review": "", "content": "<p> <p>I guanachi ti guardano curiosi, per nulla spaventati dalla presenza umana. Soprattutto dopo l’apertura ufficiale del Patagonia National Park che, grazie alla sua superficie di 10 milioni di acri, ha esteso al 40% la porzione di territorio cileno divenuta area protetta come parco nazionale. Le aquile svolazzano sulle steppe, i ragazzini sfidano allegri le acque del Cochrane River coi loro kayak.  <p> <p>  <p> <p>Fu proprio praticando questo sport che Douglas Tompkins, il fondatore del marchio di abbigliamento sortivo North Face   – l’industria venne avviata nel  1981 - perse la vita lasciando alla moglie Kristine McDivitt il compito di gestire l’impresa commerciale ma anche di decidere le sorti delle vaste lande di terreno che la coppia aveva acquistato in Patagonia, investendo quasi 350 milioni di dollari. “Quando chiamavo mio marito via radio - ha raccontato -, il suo nick name era proprio aquila. Adesso ogni volta che le vedo volare in cielo, penso a lui che sarebbe molto soddisfatto della scelta di donare le nostre proprietà in questo paradiso naturalistico al governo cileno.  <p> <p>  <p> <p>Il risultato dell’accordo è questo ecosistema unico al mondo. La presidentessa del paese sudamericano, Michelle Bachelet, l’ha definito il “frutto di una partnership che può fare da modello in tutto il mondo: i privati possono contribuire fortemente alla preservazione dei paradisi più incontaminati. Non c’è bisogno di essere una nazione ricca per stipulare questi accordi, basta avere volontà e coraggio.  <p> <p>  <p> <p>  <p> <p> <p> <p> <p><p> <p> <p><p> <p>", "time": "2018-05-29T06:00:00+01:00", "type": "scienza"}
{"title": "Il climate change è una bomba sull’Adriatico ", "url": "https://www.lastampa.it/2018/05/31/scienza/il-climate-change-una-bomba-sulladriatico-qJ4amoPyUDJA0x58a3VAYP/pagina.html", "review": "", "content": "<p> <p>Venezia, la sua laguna e il delta del Po sono tra le zone del mondo più esposte all’aumento del livello marino. Fragili già oggi, anche per via della subsidenza, queste terre ora sono condannate dall’aumento progressivo del livello marino dovuto ai cambiamenti climatici. Attualmente gli oceani globali aumentano a un tasso di circa 3 millimetri l’anno, e hanno già guadagnato una ventina di centimetri nell’ultimo secolo.  <p> <p> <p> <p>Gli scenari pubblicati dalle Nazioni Unite (rapporto Ipcc), mostrano come per la fine di questo secolo ci si debba attendere a livello mondiale tra 30 centimetri e quasi un metro di mare in più, a seconda dell’efficacia degli sforzi per la riduzione dei gas serra. È un aumento lento ma inesorabile, dovuto alla dilatazione termica delle acque e alla fusione dei ghiacciai, soprattutto della Groenlandia. Sono situazioni ben studiate dalla ricerca nazionale, in particolare dal Cnr-Ismar e dall’Enea, esaminate anche nella strategia di adattamento ai cambiamenti climatici del ministero dell’Ambiente, che mette in luce per l’alto Adriatico valori di futura sommersione anche superiori al metro.<p> <p><p> <p> Tra qualche decennio città come Venezia, Rovigo o Chioggia potrebbero essere difficilmente abitabili, con il rischio di aver l’acqua in soggiorno durante le sciroccate e l’ingresso del cuneo salino dal mare verso la falda idrica a compromettere acquedotti e agricoltura. Eppure più volte mi è capitato di illustrare questi dati a conferenze nel delta padano o a Venezia, ottenendo al più sguardi stupiti se non indifferenti. Né gli amministratori né l’informazione trattano con la dovuta urgenza questo tema così drammatico, in quanto sostanzialmente irreversibile. Se anche l’Accordo di Parigi riuscisse a limitare l’aumento termico sui due gradi al 2100, comunque il mare salirebbe di circa mezzo metro, rendendo necessario l’adattamento o l’evacuazione. <p> <p>  <p> <p>Si tratta tuttavia di progetti complessi, costosi e lenti da realizzare, che dovrebbero essere discussi e condivisi con la popolazione fin da oggi per essere pronti tra cinquant’anni. Lo si sta facendo in Olanda, nel delta del Tamigi e a New York; qui, invece, silenzio. Il primo problema è proprio la mancanza di consapevolezza tra i cittadini: se non c’è informazione e un tempo sufficiente per elaborare una strategia, come sempre si cadrà nelle logiche dell’emergenza, che mai è buona consigliera.  Accettare che la tua terra possa andare tra cent’anni sott’acqua non è cosa da poco, crea un trauma psicologico: per questo è importante elaborare un percorso collettivo, che veda ricercatori, sindaci e governo uniti nel presentare uno scenario tecnico-sociale praticabile e tollerabile, se vogliamo evitare che nel volgere di una vita umana rodigini e veneziani si trasformino in profughi climatici da accogliere sulle Alpi o in Appennino... <p> <p> <p> <p> <p> <p> <p> <p><p> <p> <p><p> <p>", "time": "2018-05-31T02:00:00+01:00", "type": "scienza"}
{"title": "Cambiamento, visioni e visionari: il futuro declinato da CinemAmbiente ", "url": "https://www.lastampa.it/2018/06/03/scienza/cambiamento-visioni-e-visionari-il-futuro-declinato-da-cinemambiente-rVlWaDfpdDn0CsQmBskPaI/pagina.html", "review": "", "content": "<p> <p>«We need to see the big picture». Abbiamo bisogno di una visione d’insieme. Passato presente e futuro sono interrelati, ora dobbiamo unire i punti del disegno generale. La voce di Jeff Bridges cavalca le immagini aeree del film  “Living in the Future’s Past”  di Susan Kucera: canyon americani e megalopoli asiatiche, strade affollate, deserti, oceani e distese di plastica. <p> <p>  In ogni edizione di  CinemAmbiente  c’è sempre un momento in cui le storie, le denunce, gli esempi di buone pratiche e attivismo cedono il passo a una riflessione filosofica sullo stato dell’arte. Più che sullo stato, quest’anno la pausa meditativa era dedicata al futuro. <p> <p><p> <p>Certo, in una manifestazione a tematica ambientale, il futuro – del Pianeta, della vita, della civiltà umana - non può che essere sotteso a ogni parola detta e a ogni immagine mostrata. Per questa ventunesima edizione, tuttavia, il direttore Gaetano Capizzi è andato oltre la normale dotazione futuribile del Festival, dando un considerevole spazio a visioni e visionari. «Nella cinematografia ambientalista – spiega - c’è una crescente attenzione agli scenari del futuro e alle nuove frontiere di scienza e tecnologia, esplorate nelle connessioni sempre più rilevanti con la tutela dell’ambiente, lo sviluppo di modelli produttivi ecosostenibili, i cambiamenti del nostro habitat. Nel mondo di domani si troveranno a convivere, in modo sempre più interdipendente, intelligenze naturali e artificiali. Dell’uomo, del regno animale o vegetale, ma anche delle macchine in grado di auto-apprendere, destinate a un’evoluzione veloce e a un ruolo centrale nella vita del nostro Pianeta». Ecco, dunque, che oltre al film di Kucera che, con un illuminante cortocircuito semantico, racconta il presente come fosse già il passato di un’era futura, il Festival in questi giorni mette in scena altre visioni dell’avvenire. A cominciare dalle ansie, le aspettative e le prospettive portate dallo sviluppo dell’Intelligenza Artificiale, ritratte con piglio tra l’inquieto e l’ironico da Chris Paine in “Do You Trust This Computer?”. E poi gli sviluppi dell’ingegneria genetica, protagonisti della storia raccolta da Christian Frei e Maxim Arbugaev in “Genesis 2.0”, un misto tra una spy novel futuristica e “Jurassik Park” (domenica 3 giugno). E ancora, il futuro ispirato a un paradigma vegetale teorizzato da Stefano Mancuso, visionario fondatore della neurobiologia vegetale che presenterà il documentario “The Ancient Woods” (lunedì 4 giugno).<p> <p>Di visione, insomma, abbiamo bisogno più che mai per andare avanti. Di sguardo in profondità, di orizzonti sul lungo e lunghissimo periodo, di menti aperte, di pensiero connettivo e pluralità di punti di vista. E non (solo) perché lo dice Jeff “il Drugo” Bridges. <p> <p>  Il film di Kucera, ricordando che questa Terra c’era da molto prima che ci arrivassimo e continuerà ad esistere ancora a lungo dopo che ce ne saremo andati, ripercorre così la storia dell’umanità e dei limiti dell’uomo. Quei limiti temuti, sfidati, poi superati, che ora tornano a presentarci il conto. Il quadro che ne viene fuori, ovviamente declinato al futuro, si compone delle riflessioni di scienziati, astronauti, psicologi, antropologi, sociologi e soprattutto si ispira alle teorizzazioni del vulcanico filosofo-ecologista Timothy Morton, autore di saggi come “Iper-oggetti” e “Dark Ecology”. <p> <p>  Se le interconnessioni sono la chiave, ci dicono le voci raccolte dalla regista, non è però facile coglierne la natura e l’estensione. Il fatto è che l’umanità si comporta come un super-organismo, alla stregua di un formicaio o un alveare, e quando si è una piccola formica ci vuole uno sforzo enorme per spostare il proprio orizzonte dalla briciola di pane da depositare in magazzino al funzionamento d’insieme del sistema. Eppure è necessario, perché il cambiamento sarà sempre più veloce.<p> <p><p> <p>Ecco, la velocità, il tempo, sono un altro fattore che si fa fatica a cogliere. «Un cambiamento climatico della portata di quello che sta avvenendo sotto i nostri occhi – racconta nel documentario il professor Rich Pancost - si è già verificato nella storia della Terra. Gli scienziati ne hanno documentato un caso risalente a circa 120 milioni di anni fa. “Rapido”, in quella circostanza, significava però nell’arco di 40mila anni. Lo stesso cambiamento che si verificherà nei prossimi 100 anni…». Un vertigine, insomma.<p> <p>  Del resto lo stesso Luca Mercalli, ritagliandosi un ruolo a metà fra scomoda Cassandra e Bianconiglio di Alice, non fa che ricordarlo ogni anno all’inaugurazione del Festival: non abbiamo più tempo. E allora serve alzare gli occhi dal presente e cominciare a guardare al futuro. Ma in fretta.<p> <p> <p> <p> <p> <p><p> <p> <p><p> <p>", "time": "2018-06-03T09:44:39+01:00", "type": "scienza"}
{"title": "CinemAmbiente: l’ambientalismo è giovane, agguerrito e preoccupato ", "url": "https://www.lastampa.it/2018/06/05/scienza/cinemambiente-lambientalismo-giovane-agguerrito-e-preoccupato-1OA6jlBSKNBH215f7s9JhO/pagina.html", "review": "", "content": "<p> <p>Giovani attivisti crescono. Il lunedì sera di CinemAmbiente    – con la proiezione del documentario finlandese “Aktivisti” e la presentazione del cortometraggio “Feu”, realizzato dagli studenti del corso di laurea in Economia dell’Ambiente - era dedicato all’ambientalismo delle nuove generazioni. Tema a cui il Festival è da sempre molto attento, sia nella programmazione (con un cartellone parallelo studiato appositamente per le scuole), sia nelle iniziative didattiche e di coinvolgimento diretto. Quest’anno, in particolare, con il battesimo di CinemAmbiente Junior , la sezione giovani pare arrivata alla sua (forse) definitiva maturazione. O meglio, come spiega Lia Furxhi, responsabile della programmazione, a una «sistematizzazione di tutto il lavoro fatto in questi anni. Al programma di proiezioni per gli studenti, con film suddivisi in base agli Obiettivi di Sviluppo Sostenibile dell’Onu, abbiamo infatti deciso di affiancare un vero e proprio concorso per cortometraggi realizzati in ambito scolastico, organizzato in collaborazione con il MAcA – Museo A come Ambiente  ». Inutile dire che è stato un successo: «Sono arrivati oltre 300 film da tutta Italia. Una giuria composta da studenti universitari di Economia dell’Ambiente e del Dams ha fatto dunque una prima scrematura, selezionando trenta lavori, dieci per ogni ordine di scuola. Da questi, abbiamo scelto tre vincitori che saranno premiati nella serata finale del Festival». <p> <p><p> <p> In attesa dei giovanissimi cineasti, il pubblico si è intanto fatto conquistare dalla forza e dalla determinazione di Riikka Karppinen, protagonista di “Aktivisti” il film di Petteri Saario in concorso per la sezione internazionale “One Hour”. Adolescente nel film e poco più che ventenne oggi, Riikka non si può certo definire un’attivista “in erba”. La lotta che ha ingaggiato contro una potente industria mineraria britannica per proteggere la sua terra, un’area naturale protetta in Lapponia, dall’apertura dell’ennesima cava, l’ha fatta crescere in fretta. Membro del Green Party finlandese, ora studia all’università (Lettere, perché «per fare politica bisogna saper scrivere e parlare bene») e pensa alle sfide future. Con lei e con il regista abbiamo parlato di miniere, politica e uguaglianza generazionale.<p> <p><p> <p>Quando vi siete conosciuti e come è nata l’idea del film? <p> <p>Petteri – «È stato sette anni fa, era il 2011. Stavo girando un altro documentario in Lapponia e un anziano del luogo, un Sami, mi parlò del grosso progetto di una società mineraria, la Anglo American, per aprire una miniera in una delle più grandi zone paludose di tutta Europa, un’area protetta nell’ambito del programma “Natura 2000” dell’Unione. Ho subito pensato che fosse una storia da raccontare e ho cominciato a cercare un protagonista. Una mia collaboratrice aveva letto alcuni articoli su un giornale locale che parlavano di Riikka e della sua battaglia contro la nuova miniera, così siamo andati a incontrarla nel suo villaggio. Mi sono bastati cinque minuti per esserne conquistato. E quando ho scoperto che suo padre è un minatore ed è anche rappresentante sindacale, beh, ho deciso che la storia andava assolutamente raccontata».<p> <p><p> <p>Riikka, quanti anni avevi all’epoca? <p> <p>Riikka - «Ho iniziato la mia campagna contro la Anglo American quando avevo 15 anni e ho conosciuto Petteri circa un anno dopo».<p> <p><p> <p>Petteri – «Potete immaginare questa ragazzina adolescente contro una delle più grandi compagnie minerarie del mondo… Ovvio che all’inizio non la prendessero molto sul serio, ma ora hanno imparato che anche una persona molto giovane può avere il potere di cambiare le cose».<p> <p><p> <p>Quanto è durata la lavorazione del film? <p> <p>Petteri – «Sei anni. Ricordo che le dissi: Riikka, questo lavoro richiederà un po’ di tempo, non è come un reportage giornalistico. Ma credo che lei non immaginasse quanto!»<p> <p><p> <p>Riikka – «No, non avevo idea di cosa significasse lavorare a un documentario! È una questione di fiducia reciproca. Abbiamo passato molto tempo a parlare, a scambiarci opinioni sulla vita, sul futuro…» <p> <p><p> <p>Petteri è stato una specie di analista? <p> <p>Riikka – «Sì!» (ride)<p> <p><p> <p>Petteri – «A volte la gente si chiede quale sia la differenza tra un reportage giornalistico e un documentario. Penso che il giornalismo vada dal cervello al cuore, mentre fare un film significa passare dal cuore per arrivare al cervello». <p> <p><p> <p>Riikka, cosa vuol dire per te attivismo? <p> <p>Riikka – «A dire la verità, trovo strano quando la gente mi chiama “attivista”, credo sia un termine un po’ troppo radicale per me. Ho sempre pensato che gli attivisti fossero quelli che si incatenano ai cancelli o scalano le piattaforme petrolifere, come Greenpeace. Io pratico una diversa forma di attivismo, più dentro i meccanismi della politica».<p> <p><p> <p>Petteri – «Oggi purtroppo è molto diffusa tra i giovani una profonda sfiducia nella politica, perciò credo sia importante l’esempio di Riikka, per dimostrare che invece anche le persone giovani possono influenzare chi ha il potere. Ho parecchi legami con associazioni ambientaliste, come Greenpeace appunto, ma il loro modello è solo una delle possibilità di azione. Invece è fondamentale capire che, se ci si preoccupa per il proprio futuro, bisogna imparare ad agire anche all’interno del sistema, non solo contro di esso».<p> <p><p> <p>Uno dei temi chiave di questa battaglia (e del film) è il concetto di “generation equality”, la cosiddetta uguaglianza generazionale. Cosa significa?  <p> <p>Riikka - íVuol dire che le nuove generazioni – le persone della mia età o più giovani – si troveranno a dover gestire i danni creati da quelle precedenti, che oggi sfruttano le risorse naturali pensando solo al presente e non all’eredità che lasceranno e al futuro dei loro figli».<p> <p><p> <p>Questo ci conduce a una sorta di conflitto generazionale, che è ben rappresentato anche dal rapporto con tuo padre… <p> <p>Riikka – «Sì, in effetti lui appartiene proprio a “quella” generazione. Ma anche se lavora in una miniera ed è anche un mio “avversario” politico in consiglio comunale, dove siamo entrambi eletti, in realtà è d’accordo con me sul fatto che le miniere non si possano aprire ovunque: ci sono aree che vanno protette per il loro valore naturalistico. Certo, devo dire che all’inizio era contento del progetto di Anglo American, pensava alla difficile situazione lavorativa della nostra regione e al lavoro che sarebbe arrivato vicino casa. Ma poi ha cambiato idea».<p> <p><p> <p>Grazie a te? <p> <p>Riikka – «Sì, anche grazie a me!»<p> <p><p> <p>Petteri – «È così orgoglioso di lei… è stata la prima cosa che mi ha detto quando l’ho incontrato. E questo nonostante le posizioni politiche diverse e le continue discussioni».<p> <p><p> <p>Riikka, cosa pensi dei giovani oggi? Credi siano abbastanza impegnati e interessati alle questioni politiche e ai problemi ambientali?  <p> <p>Riikka - «Mi sembra che siano sempre di più quelli che si interessano all’ambiente, all’ecologia, alla sostenibilità, alla protezione della natura. Tra i giovani è sempre più diffuso, ad esempio, il vegetarianesimo, c’è una maggiore attenzione alle modalità di trasporto, si cerca di evitare l’uso dell’automobile, si preferisce il treno all’aereo e così via. Vedo quindi una luce per il futuro. Anche se, d’altra parte, c’è una grande disillusione nei confronti della politica e questo mi preoccupa».<p> <p><p> <p>Chi sono i tuoi modelli? <p> <p>Riikka - «Non ho dei veri e propri modelli, delle persone famose… In realtà sono più che altro le persone e le organizzazioni che ho incontrato in questi anni, che come me hanno a cuore il futuro e la difesa dell’ambiente naturale, a darmi spunti e determinazione per proseguire».<p> <p><p> <p>Pensi invece di poter diventare tu un modello per altre persone della tua età? <p> <p>Riikka - «Lo spero!»<p> <p><p> <p>Petteri - «Lo è di sicuro. Ne abbiamo già avuto la prova durante il tour del film in Finlandia, negli incontri che abbiamo fatto dopo le proiezioni: tanti si avvicinavano per conoscerla, per chiedere consigli e incoraggiamenti».<p> <p><p> <p>Riikka, cosa farai in futuro? Continuerai in politica? <p> <p>Riikka - «Sì, certo! Anche se è molto difficile oggi in Finlandia, come membro del partito dei Verdi, riuscire a entrare in Parlamento. Ci riproverò, forse, l’anno prossimo, quando ci saranno le elezioni politiche. Staremo a vedere…»<p> <p><p> <p> <p> <p> <p> <p><p> <p> <p><p> <p>", "time": "2018-06-05T14:23:47+01:00", "type": "scienza"}
{"title": "A CinemAmbiente, le bugie verdi smascherate da Werner Boote ", "url": "https://www.lastampa.it/2018/06/04/scienza/a-cinemambiente-le-bugie-verdi-smascherate-da-werner-boote-1maRZwN9o9nzpp4qPqahlK/pagina.html", "review": "", "content": "<p> <p>Non ci si pensa spesso, ma il verde, ormai diventato il colore simbolo dell’ambiente, dell’ecologia e della sostenibilità, è per tradizione associato all’ingenuità. Una mente “verde” è una mente giovane, malleabile, pronta ad assorbire ciò che le viene proposto come verità senza ravvisare malizia alcuna. “Verdi” lo siamo un po’ tutti, quando ci troviamo impotenti (e anche un po’ colpevoli) di fronte a un problema troppo grande, ma poi arriva qualcuno ad offrirci una soluzione a portata di mano, da attuare immediatamente e con il minimo sforzo. Non aspettiamo altro, vogliamo crederci. <p> <p>Un po’ come ha fatto, per buona parte della sua vita, il regista austriaco Werner Boote. «Mi è stato detto che posso salvare il Pianeta semplicemente comprando prodotti equi e sostenibili – ammette all’inizio del film “The Green Lie” - Ma è una bugia». L’ultimo lavoro di Boote, presentato domenica sera a Torino per il Festival CinemAmbiente, è dunque un viaggio negli inganni del “greenwashing”, ovvero quelle strategie di comunicazione e marketing che l’industria mette in atto per rivestirsi di un abito eco-friendly. <p> <p><p> <p>Boote, con la consueta ironia, mette sul piatto la sua ingenuità da “consumatore medio” e la dà in pasto a una navigata debunker di bugie verdi, la giornalista e attivista tedesca Kathrin Hartmann. Insieme, fanno la spesa in un supermercato di Vienna e poi volano in una piantagione di palme da olio in Indonesia, incontrano Noam Chomsky e Raj Patel, viaggiano su un’auto elettrica attraverso la più grande miniera di carbone della Germania e partecipano a una convention internazionale di industrie (sedicenti) “green”. Scoprendo che, malgrado quel che ci piacerebbe credere, «il verde è solo un colore».<p> <p>E se gli inganni verdi assumono molteplici forme, alla fine, conclude il regista, tutti si possono ricondurre ad un’unica grande bugia. Quale? Werner Boote ne ha parlato con Tuttogreen.<p> <p><p> <p>Quando ha cominciato ad occuparsi di temi ambientali? <p> <p>“Mi trovavo nel Sahara per le riprese di un film, eravamo nella stessa valle dove fu girato “Lawrence d’Arabia”. Il panorama, però, era un po’ diverso da allora: tutto era pieno di plastica. Ho cominciato dunque a pensare a un documentario su questo enorme problema e così è nato “Plastic Planet”. Uscito nel 2009, è stato subito un grande successo”.<p> <p><p> <p>Lei ha studiato teatro, drammaturgia, giornalismo, sociologia e ha lavorato come tecnico in televisione e al cinema, ha realizzato videoclip musicali… Pensa che questa sua formazione eclettica sia stata d’aiuto nel trovare l’originalissimo stile dei suoi documentari? <p> <p>“Come regista cinematografico e soprattutto come autore di documentari, credo sia importante avere un background molto ampio. Io ho fatto l’assistente alle riprese, l’ingegnere del suono, il tecnico luci. E poi ho studiato drammaturgia e teatro, cosa che mi aiuta non solo a scrivere una storia, ma ad avere un approccio empatico nei confronti delle persone quando si trovano di fronte alla macchina da presa. Credo che la cosa più importante quando si gira un documentario sia l’amore per gli esseri umani, la capacità di entrare in contatto con loro e di mettersi in ascolto, senza pensare di conoscere già le risposte che daranno. Aspetto sempre che mi arrivi qualcosa di speciale, qualcosa che non so ancora”. <p> <p><p> <p>Dei suoi film colpisce molto l’ironia, una qualità così difficile da trovare nella comunicazione ambientale… <p> <p>“Sì, è perché sono temi molto seri, è vero. Ma è anche vero che se non si è in grado di ridere per qualcosa, non si potrà poi neanche piangere per quella stessa cosa”. <p> <p><p> <p>E allora perché l’ironia è così poco usata quando si trattano temi ambientali, scientifici o economici? <p> <p>“Credo sia perché, rimanendo nel campo dei film, si tratta spesso di documentari rivolti a chi conosce già questi argomenti e se ne interessa. Io invece mi rivolgo a chi non ne sa niente, cerco di raggiungere un pubblico il più vasto possibile. A volte ci riesco e i film hanno molto successo, come “Plastic Planet”, “Population Boom” e ora “The Green Lie””.<p> <p><p> <p>E a volte i suoi film riescono davvero a cambiare la vita delle persone. Per “Plastic Planet”, ad esempio, lei ha un aneddoto davvero clamoroso da raccontare, non è così? <p> <p>“Sì, dopo l’uscita del documentario, mi scrisse via Facebook un sedicenne olandese, annunciandomi di avere avuto l’ispirazione per un’invenzione in grado di ripulire gli oceani dalla plastica. Beh, quel sedicenne era Boyan Slat, l’inventore dell’Ocean Array Cleanup, un sistema che sta per essere installato in mezzo al Pacifico per raccogliere i rifiuti plastici del famigerato Trash Vortex”.<p> <p><p> <p>Parliamo di “The Green Lie”, che svela il grande inganno del greenwashing. Che cos’è e perché funziona così bene nel manipolare le nostre scelte? <p> <p>“Negli anni Settanta la gente ha cominciato a capire che l’industria stava danneggiando la natura e le risorse del Pianeta. Le questioni ambientali sono diventate un argomento di interesse per l’opinione pubblica e il mondo dell’industria si è trovato a dover reagire in qualche modo. Ha iniziato dunque a raccontare “bugie verdi”, a presentarsi come ecologico, equo, sostenibile. In quarant’anni, queste bugie sono diventate sempre più sofisticate, vengono investiti molti soldi nel marketing, in ogni grande società ci sono interi reparti dedicati al greenwashing. D’altra parte è nelle natura umana essere un po’ pigri e cogliere al volo la possibilità di scaricare le proprie responsabilità su qualcun altro. Ma credo che il successo internazionale del mio film dimostri ora come la gente ne abbia abbastanza di greenwashing”.<p> <p><p> <p><p><p><p><p><p> <p><p> <p>Quali sono le più grandi bugie verdi che ha incontrato in questo suo viaggio? <p> <p>“C’è in realtà solo un’unica grande bugia: l’inganno con cui l’industria scarica la responsabilità sull’individuo, facendoci credere che comprando un prodotto invece di un altro possiamo salvare o distruggere il Pianeta. Ma l’individuo, come dice l’economista Raj Patel intervistato nel film, non può essere esperto di tutto, non si può pretendere che leggendo un’etichetta al supermercato riesca a capire quanto un prodotto danneggi gli oceani, la foresta pluviale, quanto impatti sul clima e via dicendo. È impossibile. Certo che abbiamo la responsabilità di comprare prodotti che non danneggino l’ambiente, ma abbiamo anche il diritto di pretendere che l’industria non produca più prodotti dannosi, a prescindere da qualsiasi certificazione di sostenibilità”.<p> <p><p> <p>All’inizio del film, la giornalista Kathrin Hartmann dice che dobbiamo smettere di considerarci “consumatori”: siamo esseri umani, cittadini. Questo sposta completamente il consueto punto di vista… <p> <p>“Infatti da qui parte, nel film, la mia trasformazione drammaturgica come personaggio. Da ottuso consumatore mi trasformo in un cittadino, consapevole dei miei diritti e capace di fare pressione sulla politica per raggiungere, un giorno, un sistema produttivo più democratico”.<p> <p><p> <p>Che è poi ciò che si augura Noam Chomsky, da voi intervistato, quando sostiene che “dobbiamo eliminare la necessità delle bugie verdi”… <p> <p>“Sì, lo afferma Chomsky, ma è quello che sostengono anche i tanti studiosi, economisti, attivisti incontrati in sette anni di lavorazione del film. L’unico modo per cambiare veramente le cose è andare verso un sistema economico democratico, che ponga al centro i diritti umani e i diritti della natura e non li subordini al profitto. Abbiamo bisogno di una rivoluzione, questo è certo, ma può essere una rivoluzione pacifica, come quella prospettata ad esempio nel film francese “Demain”. La chiave di tutto è non pensare di essere soli. Questo, come sottolinea Raj Patel, è stato il grande errore del movimento ambientalista: farci credere che siamo soli, che dobbiamo compiere le nostre scelte individualmente, di fronte allo scaffale di un supermercato…<p> <p>È anche l’ostacolo che incontrano le stesse aziende che vorrebbero fare qualcosa per cambiare il sistema. Pensano: ok, è una grande idea, ma se la realizziamo non saremo più concorrenziali sul mercato, il sistema economico ci taglierà fuori”.<p> <p><p> <p>Allora, come individui, cosa possiamo fare? <p> <p>“Essere attivi politicamente. Unirci alle organizzazioni, cercare altre persone consapevoli, che vogliano cambiare il sistema economico, così da raggiungere una massa critica. Dobbiamo parlare di questi temi, attraverso i film ad esempio e manifestazioni come CinemAmbiente, che sono cibo per la mente e contribuiscono a creare consapevolezza”.<p> <p> <p> <p> <p> <p><p> <p> <p><p> <p>", "time": "2018-06-04T16:34:47+01:00", "type": "scienza"}
{"title": "L’Arca di Anote Tong: le isole Kiribati spariranno, ma la sfida per la resilienza va affrontata a testa alta ", "url": "https://www.lastampa.it/2018/06/01/scienza/larca-di-anote-tong-le-isole-kiribati-spariranno-ma-la-sfida-per-la-resilienza-va-affrontata-a-testa-alta-tY1xBGmruN1cFfDaI1pHiN/pagina.html", "review": "", "content": "<p> <p>Si è aperta ieri la ventunesima edizione di CinemAmbiente, il festival internazionale di film a tematica ambientale di Torino. Protagonista della prima serata, Anote Tong, ex Presidente (dal 2003 al 2016) delle Isole Kiribati, il grande arcipelago di atolli corallini al centro del Pacifico, che rischia di scomparire a causa dell’innalzamento del livello dei mari. Alla sua infaticabile attività di attivista climatico e portavoce dei problemi del suo popolo era dedicato il film del regista canadese Matthieu Rytz, “Anote’s Ark”. Con Tuttogreen, l’ex Presidente Tong ha parlato del futuro del suo Paese.<p> <p><p> <p><p> <p><p> <p><p> <p>Mr Tong, ci parli del suo Paese, Kiribati. È piuttosto difficile per un europeo immaginare un’unica nazione composta da 33 isole sparse nell’Oceano Pacifico…<p> <p>\"Si può dire che Kiribati sia letteralmente al centro del mondo: si estende nell’emisfero Nord e in quello Sud, è contemporaneamente ad Est e ad Ovest della Linea internazionale del cambio di data. Ma ciò che è davvero rilevante riguardo alla nostra Nazione è ciò che sta accadendo a causa del cambiamento climatico. Le isole, atolli corallini, hanno una conformazione che le rende particolarmente vulnerabili all’innalzamento del livello delle acque: sono molto strette e molto basse, con un’altezza media di soli due metri sopra il livello del mare. Motivo per cui il cambiamento climatico è un rischio reale e pressante più che in altre zone del Pianeta\".<p> <p><p> <p>Quando ha realizzato per la prima volta che la sopravvivenza di Kiribati era in pericolo?<p> <p>\"Quando sono diventato Presidente di Kiribati, nel 2003, ho avuto modo di documentarmi e leggere i rapporti dell’Ipcc (Intergovernmental Panel on Climate Change). Le relazioni erano piuttosto chiare e categoriche circa l’influenza delle attività umane sul cambiamento climatico, anche se in quel periodo molti ancora tendevano a negare questa influenza e ad ascrivere ciò che avveniva ai normali cicli naturali. Ho poi capito che si trattava di strategie messe in atto dalle lobby dei combustibili fossili per screditare la validità dei rapporti dell’Ipcc. Quello che l’Ipcc afferma, per andare all’essenza, è che ci sarà un innalzamento di almeno un metro del livello degli oceani. Per Kiribati questo significa il disastro\".<p> <p><p> <p><p> <p><p> <p>Vuol dire che entro fine secolo l’arcipelago scomparirà? <p> <p>\"Secondo le previsioni dell’Ipcc e di buona parte della comunità scientifica c’è una possibilità molto seria che ciò accada. Anche se la probabilità fosse minima, andrebbe comunque presa seriamente. E purtroppo, per quanto ne sappiamo al momento, questo scenario sembra inevitabile. Dobbiamo perciò preoccuparcene per tempo, altrimenti non sapremo dove sistemare tutte le persone che non avranno più una casa. Non sta succedendo oggi, certo, ma avverrà nel giro di pochi decenni. Allora il punto è: vogliamo continuare a ignorare la realtà oppure prenderne atto e cominciare responsabilmente a pianificare delle soluzioni?\"<p> <p><p> <p>Quali soluzioni dunque sta cercando per il futuro della sua gente?<p> <p>\"Abbiamo opzioni molto limitate purtroppo. Non ci sono molte soluzioni praticabili di adattamento climatico e resilienza sulle isole. È praticamente inevitabile che la mia gente debba trasferirsi altrove\".<p> <p><p> <p>In quest’ottica, qualche anno fa ha acquistato per conto della Nazione alcune terre alle Fiji…<p> <p>\"Sì, infatti. Questo per pianificare delle soluzioni di adattamento oltre i nostri confini, dal momento che non abbiamo risorse per provare a costruire delle strutture che ci rendano resilienti sulle nostre isole. E la comunità internazionale non è stata capace di aiutarci in questo. Perciò, parlando alla Cop21 di Parigi, sono stato molto critico. L’accordo di Parigi è impostato per affrontare problemi che si presenteranno nel prossimo futuro, ma la situazione di Kiribati è già segnata. A prescindere da quanto si riusciranno a contenere le emissioni di carbonio, per noi è comunque già troppo tardi, il nostro futuro è compromesso\".<p> <p><p> <p>Cosa chiede alla ora alla comunità internazionale? Cosa può fare il resto del mondo per Kiribati?<p> <p>\"Abbiamo dato anche noi il nostro contributo all’Accordo di Parigi in termini di riduzione delle emissioni, perché è importante essere tutti uniti in questo obiettivo. Anche se, a dire il vero, Kiribati non produce molta CO2… siamo comunque partecipi di questo sforzo collettivo. In termini pratici, quello di cui abbiamo bisogno e ciò che chiediamo alla comunità internazionale è di garantire una casa ai nostri nipoti. Al momento, l’Accordo non contiene nessuna garanzia di questo tipo, nessuna proposta o soluzione\".<p> <p><p> <p>Una delle parole d’ordine della sua battaglia per Kiribati è il concetto di “migrazione con dignità”. Cosa significa?<p> <p>\"È molto semplice. È chiaro che, nella nostra situazione, molte persone si troveranno costrette a trasferirsi, a migrare in altri paesi. Ma io rifiuto, per la mia gente, l’etichetta di “rifugiati climatici”. Sappiamo già che ciò dovrà accadere, perciò è meglio prepararsi. Non ha senso stare ad aspettare l’inevitabile senza far niente, perché se non facciamo niente, allora ci troveremo davvero in una condizione di emergenza e saremo costretti a scappare come rifugiati. Quando parlo di “migrazione con dignità” intendo proprio il prepararsi per tempo, dare alle persone le conoscenze e la formazione per trasferirsi e adattarsi in altri paesi, altre società, così da non diventare un peso per le comunità che le accoglieranno. Stiamo vedendo purtroppo cosa accade con i rifugiati che dal Nord Africa arrivano oggi in Europa e visto che siamo ancora in tempo, vogliamo evitare situazioni analoghe...\"<p> <p><p> <p>È quindi anche un modo per evitare conflitti…<p> <p>\"Sì, lo è. Il punto è che dovremmo oggi pensare al mondo come a una comunità globale, in cui questi spostamenti di persone avverranno sempre più di frequente e su grande scala. È più saggio allora cominciare ad affrontarli in modo strutturato, senza perdere il controllo, altrimenti ci saranno conflitti e instabilità sociale. Credo che il grande errore della comunità internazionale sia stato negare l’inevitabile. Come è successo per l’ondata di migrazioni dall’Africa all’Europa: non ci si è preparati e così è diventato un enorme problema\".<p> <p><p> <p>Cosa ne sarà della vostra identità nazionale?<p> <p>\"Con le opzioni che abbiamo davanti, è chiaro che non potremo continuare ad avere ciò che abbiamo oggi. Il mondo, del resto, sta cambiando, e non solo per la gente di Kiribati. Sono appena stato in Canada e in Svezia e ora qui in Italia, e ciò che vedo sono comunità composte di persone che provengono da ogni parte del Pianeta. È un trend che continuerà a crescere, sempre di più, ed è fondamentale capire che questo sarà il mondo del futuro e accettarlo\".<p> <p> <p> <p>Infine, ci dica qualcosa sul film “Anote’s Ark” e sul lavoro dietro a questo denso documentario di Matthieu Rytz… <p> <p>\"Un giorno si è presentato da me questo giovane uomo, un fotografo. Voleva incontrarmi per parlare della mia attività come attivista nella lotta al cambiamento climatico e mi ha chiesto di poter documentare il mio lavoro. Mi ha così seguito per alcuni anni, almeno tre, senza che quasi mi accorgessi della sua presenza. Non mi rendevo conto di cosa filmasse e non immaginavo neanche quale potesse essere il risultato. Ho visto il film per la prima volta alla fine dell’anno scorso. Per me è come fosse una parte del mio ininterrotto tour in giro per il mondo: sono anni che viaggio da un paese all’altro per raccontare il dramma di Kiribati e sensibilizzare alla lotta contro il cambiamento climatico. Ma se io mi trovo spesso in contesti in cui devo parlare di politica e di economia, il film riesce a portare alla luce anche il lato più umano della questione, dandone un quadro completo. Sono già stati realizzati dei documentari su Kiribati, ma questo è il primo che davvero porta in primo piano la dimensione umana. È molto potente e sono convinto che possa arrivare anche a un pubblico che normalmente non si interessa di questioni ambientali e cambiamento climatico\".<p> <p><p> <p>Lei sa che il motto di CinemAmbiente è “Movies save the Planet”?<p> <p>\"Non lo sapevo. Ma qualsiasi cosa possa contribuire a salvare il Pianeta, per me è benvenuta!\"<p> <p> <p> <p> <p> <p><p> <p> <p><p> <p>", "time": "2018-06-01T08:25:00+01:00", "type": "scienza"}
{"title": "Golf, pesticidi e alternative sostenibili: a CinemAmbiente è l’ora dello sport ", "url": "https://www.lastampa.it/2018/06/02/scienza/golf-pesticidi-e-alternative-sostenibili-a-cinemambiente-lora-dello-sport-z9QoRzYmlow5j3VR8C4xZN/pagina.html", "review": "", "content": "<p> <p>Non invidiate l’erba del vicino: se vi sembra più verde, forse è solo perché è imbottita di pesticidi. Di sicuro lo sono i perfetti manti erbosi dei campi da golf americani, distese quasi irreali di velluto color smeraldo che fanno sospirare i golfisti di tutto il mondo, compresi quelli italiani. Bellissimi, idillici, ma velenosi. A volte persino letali, come svela il duro documentario di Andrew Nisker, “ Ground War” , presentato ieri sera a Torino per CinemAmbiente XXI . <p> <p>  L’inchiesta prende l’avvio dalla morte per tumore del padre del regista, appassionato giocatore di golf, che per tutta la vita ha praticato, ogni weekend, uno sport considerato in genere salutare, in quanto favorisce il contatto con la natura. Un paradosso, visto che proprio quel contatto (più che con la natura, con il diserbante 2,4 D) potrebbe essere stato la causa del Linfoma di Hodgkin che ha ucciso l’uomo. Nisker, abituato a svelare il lato oscuro di pratiche apparentemente innocue (come ha già fatto per le gomme da masticare in “The Dark Side of Chew”), affronta dunque un viaggio in un mondo, quello del golf, che riteneva familiare, ma di cui in realtà conosceva ben poco. Parla con ex golfisti, addetti alla cura del “green”, attivisti anti-pesticidi, biologi e agronomi, comitati di genitori preoccupati per i campi sportivi dove giocano i loro figli. Scopre anche associazioni che promuovono un’idea ecologica di sport, con strutture e campi trattati con metodi biologici. E incontra, infine, molti rappresentanti dell’industria chimica, tra i maggiori sponsor del golf americano...<p> <p>  Il quadro che ne esce è indubbiamente inquietante, ma si tratta di una fotografia tutta nordamericana. E in Europa? <p> <p>  A portare il punto di vista europeo, e italiano, il Festival ha chiamato Massimo Mocioni, agronomo, docente universitario e consulente della Federazione Italiana Golf. Che ha fatto il punto della situazione italiana anche per Tuttogreen.<p> <p><p> <p>Dottor Mocioni, quanto dobbiamo allarmarci?  <p> <p>\"Per fortuna in Europa abbiamo leggi più severe di quelle americane circa l’uso di agenti chimici e fito-sanitari. In particolare per l’Italia, la normativa europea è stata recepita nel 2014 con il Piano d’azione nazionale per l'uso sostenibile dei prodotti fitosanitari . Si tratta di un documento rivolto in gran parte all’uso in agricoltura, ma c’è uno specifico comma dedicato alle aree frequentate dalla popolazione, in cui rientrano per l’appunto i campi sportivi. A partire dal 2014, quindi, l’uso di fitosanitari è stato molto ridotto e comunque l’utilizzo è strettamente controllato.  Negli Stati Uniti e in Canada la situazione è ben diversa: lì il tappeto erboso, anche privato, è il primo mercato per le industrie di pesticidi. E inoltre si usavano, e in parte ancora si usano, prodotti particolarmente tossici, che in Europa sono proibiti sin dagli anni Cinquanta. Per quanto riguarda il golf, di sicuro le nazioni europee con la più forte tradizione sono la Svezia e la Danimarca. Che, come tutti i paesi scandinavi, sono anche piuttosto attenti all’ambiente. Per i loro campi da golf non usano quasi più prodotti fitosanitari. Anzi, ci sono addirittura statistiche che dimostrano come per i golfisti scandinavi il praticare questo sport allunghi la vita\".<p> <p><p> <p>Nel film si parla di un diserbante altamente tossico: il 2,4 D, tristemente noto per essere il componente principale dell’Agente Orange, il defoliante irrorato durante la guerra in Vietnam… <p> <p>\"È un diserbante per infestanti a foglia larga. Da noi era in uso fino a qualche anno fa, ma lo si utilizzava in modo molto localizzato e limitato. Ora è proibito, in particolare in aree frequentate, in obbedienza alla normativa europea citata. Negli Stati Uniti invece si usa ancora. Il problema è che gli americani sono più “integralisti” quando si tratta di prato, vogliono solo specie da manto erboso e nient’altro\".<p> <p><p> <p>Nisker parla di una correlazione tra l’uso di quel pesticida e il Linfoma di Hodgkin… <p> <p>\"Si tratta di una forma tumorale particolarmente diffusa tra gli agricoltori. Esistono in effetti degli studi che correlano l’insorgenza di questa malattia all’uso di pesticidi, ma al momento una correlazione diretta non è ancora stata accertata. Certo, ci sarebbe il principio di precauzione... Ad esempio è prassi, almeno in Italia, non permettere ai giocatori di andare sul campo dopo l’irrorazione di erbicidi, senza che sia trascorso un certo lasso di tempo. E comunque da noi l’uso di queste sostanze è stato decisamente ridotto e nei casi in cui è necessario, avviene in modo limitato e controllato\".<p> <p><p> <p>Cos’è il progetto Biogolf? <p> <p>Biogolf   è un progetto, unico in tutta Europa, che è riuscito a mettere attorno a un tavolo federazioni sportive e associazioni ambientaliste. Ne fanno parte la Federazione Italiana Golf, FederParchi, Univerde, Geo (Golf Environment Org), Legambiente e l’Istituto per il Credito Sportivo. Lo scopo è promuovere una cultura della sostenibilità anche nella realizzazione e manutenzione delle strutture sportive: non solo l’uso di diserbanti naturali per i campi, ma anche l’efficienza energetica, l’utilizzo di tecniche di bioedilizia e soprattutto il risparmio di acqua. I maggiori impatti ambientali di questo sport riguardano infatti proprio le risorse idriche. Ma scegliendo per il manto erboso specie più resistenti, come le gramigne ad esempio, si può risparmiare fino al 50% di acqua e fertilizzanti. Ed essendo queste specie anche più resistenti a parassiti e malattie fungine, si può evitare completamente l’uso di pesticidi.   Nel Centro e Sud Italia vengono già realizzati campi da golf e da calcio con questi metodi, ora si comincia anche al Nord, dove le estati, a causa del cambiamento climatico, sono diventate più torride\".<p> <p><p> <p>Quali altre tecniche utilizzate per evitare l’uso di pesticidi? <p> <p>\"In genere si riprendono metodi tradizionali. Come il piro-diserbo, che significa, in parole povere, bruciare le erbacce. Oppure si piantano specie antagoniste, si usa una fertilizzazione bilanciata e organica, si buca il terreno in profondità per far allungare le radici e rendere l’erba più resistente. Insomma, le tecniche usate dai nostri nonni\".<p> <p><p> <p> <p> <p>Per promuovere una cultura più ecologica anche nello sport, alcune associazioni hanno cominciato ad assegnare premi e certificazioni… <p> <p>\"Esatto. Come il premio “Impegnati nel verde”, che sin dal 1996 Federgolf assegna ai circoli che si attivano per essere più sostenibili. In questi anni ne sono stati premiati circa 80, su un totale di 250 club presenti in Italia (negli USA sono oltre 16mila). C’è poi la GEO (Golf Environment Organization) che attribuisce delle vere e proprie certificazioni di ecosostenibilità, con criteri piuttosto severi: finora sono stati certificati sei-sette club e una quarantina è impegnata nel percorso per ottenere la certificazione.  Il problema è che bisogna migliorare anche la cultura ecologica dei giocatori. Molti vanno a giocare negli Stati Uniti e poi vorrebbero trovare anche qui un manto erboso compatto e perfetto, magari come ad Augusta, il più importante campo da golf del mondo, dove si gioca il Master una volta all’anno. Non si rendono conto, però, che quel “green” è imbottito di erbicidi...\"<p> <p> <p> <p> <p> <p><p> <p> <p><p> <p>", "time": "2018-06-02T09:50:32+01:00", "type": "scienza"}
{"title": "Tutto il Pacifico a nuoto: Lecomte tenta l’impresa per salvare gli oceani ", "url": "https://www.lastampa.it/2018/06/05/scienza/tutto-il-pacifico-a-nuoto-lecomte-tenta-limpresa-per-salvare-gli-oceani-hONAoN80iPQznW3pj71iPM/pagina.html", "review": "", "content": "<p> <p>Per la partenza Benoit Lecomte ha scelto una data simbolica: la giornata mondiale dedicata all’Ambiente. Si è tuffato nell’Oceano Pacifico in Giappone (a Choshi, vicino a Tokyo) e, se tutto andrà come da programmi, arriverà a San Francisco a nuoto fra 6/8 mesi. Circa 9 mila chilometri di bracciate con un obiettivo preciso: richiamare l’attenzione sull'inquinamento che minaccia i mari e in particolare la presenza di plastica. Il 51enne atleta francese ha preparato questa impresa per anni insieme al suo staff che lo assisterà a bordo di una barca di 20 metri dove Lecomte mangerà e dormirà ogni giorno dopo aver svolto circa 8 ore di attività.<p> <p><p> <p><p><p><p><p>AFP<p> <p><p> <p>«Non vedo l’ora di iniziare, vedere tutte queste persone qui per me è un’emozione» ha detto ai presenti prima di tuffarsi. Ad accompagnarlo nel primo tratto di mare c’erano i figli che poi sono tornati a riva. Lungo il percorso Lecomte dovrà difendersi da molti pericoli. Intanto le onde. Per evitare di sprecare energie, le persone che lo assistono studieranno le correnti in modo da sfruttare i moti marini per macinare chilometri (il progetto è di percorrerne almeno 50 al giorno). Poi c’è il freddo, che nel mezzo dell’Oceano non è proprio un elemento da sottovalutare. E per questo sarà equipaggiato con mute speciali, dalla testa ai piedi. Infine il pericolo che arriva dagli animali: per tenere lontani gli squali, per esempio, userà un particolare repellente.<p> <p><p> <p><p><p><p><p>AFP<p> <p><p> <p>Oltre ad assisterlo e a offrirgli riparo per la notte, lo staff effettuerà prelievi di acqua e condurrà piccoli esperimenti per valutare lo stato di salute dell’Oceano. Osservato speciale sarà la Great pacific garbage patch, l’isola di plastica grande almeno quanto il Texas (700 mila chilometri quadrati) che galleggia in un’area compresa tra le isole Hawaii e la California. L’obiettivo è attraversarla interamente a nuoto (circa 1600 chilometri). Una sfida nella sfida per un atleta che non è nuovo a imprese di questo genere. Nel 1998 Lecomte era stato il primo uomo al mondo a completare una traversata dell’Oceano Atlantico in solitaria: 6 mila chilometri in 73 giorni. <p> <p> <p> <p> <p> <p><p> <p> <p><p> <p>", "time": "2018-06-05T16:10:13+01:00", "type": "scienza"}
{"title": "CinemAmbiente XXI: vince il futuro ", "url": "https://www.lastampa.it/2018/06/06/scienza/cinemambiente-xxi-vince-il-futuro-haV1K5WTgCaMf44tRbs9SK/pagina.html", "review": "", "content": "<p> <p>Che fosse un’edizione visionaria e proiettata al futuro, nelle declinazioni dell’inquietudine come della speranza, lo si era già detto. E i vincitori del ventunesimo CinemAmbiente, il più importante festival italiano di film a tematica ambientale, non fanno che confermare la tendenza di quest’anno. Segno, forse, che questa fantomatica, temuta ed evocata entità, il futuro, comincia ad essere considerata non più come un’eventualità astratta e lontana, ma come un’evoluzione già in atto, a cui è meglio partecipare.<p> <p><p> <p>I tre premi principali sono dunque andati a film con un sguardo decisamente rivolto all’avvenire. A “Genesis 2.0”  di Christian Frei e Maxim Arbugaev, un thriller quasi herzoghiano su ingegneria genetica e clonazione, è andato il Premio Asja.energy per il miglior documentario internazionale, assegnato non solo per la scelta dell’argomento, ma anche, come scrive la giuria, “per la qualità cinematografica e lo sviluppo dei personaggi”.<p> <p><p> <p><p><p><p><p><p> <p>(Do You Trust This Computer, premio del pubblico IREN) <p> <p><p> <p>Il Premio del pubblico offerto da Iren è toccato invece a “Do You Trust this Computer?”  di Chris Paine: un viaggio vertiginoso nelle fin troppo prossime evoluzioni dell’Intelligenza Artificiale, dal patto faustiano con Google e Facebook alle armi autonome, fino ai software in grado di comprendere i sentimenti.<p> <p><p> <p>Come miglior documentario della sezione One Hour (film di lunghezza non superiore ai 60 minuti), il premio offerto da Smat è stato poi assegnatoal finlandese “Aktivisti”   di Petteri Saario, ritratto della giovane attivista lappone Riikka Karppinen, che lotta contro una potente industria mineraria per salvaguardare la sua terra. “Una storia di speranza – si legge nella motivazione - che mette in evidenza una verità importante: l’ambientalismo non è una questione partigiana, ma è una chiamata urgente per tutta l’umanità”. Per la stessa sezione, la giuria ha anche assegnato una menzione speciale a “The Last Honey Hunter” di Ben Knight, girato in un remota regione del Nepal.<p> <p> <p> <p><p><p><p><p><p> <p> (Activist, premio SMAT One Hour) <p> <p><p> <p>Il Premio CiAl al miglior documentario italiano è andato a “Il Monte delle formiche” di Riccardo Palladino, “un racconto – dicono i giurati - scritto dalla natura come solo lei sa fare, il mistero di un giorno che diventa epifania quando l’incontro di migliaia di formiche si unisce al gioco dei bambini in un paesaggio naturale reso sfumato da luci e ombre, con una musica cucita addosso alle immagini”. Menzione speciale, inoltre, al documentario di Andreas Pichler, “The Milk System”,  efficace “reportage di denuncia di una mostruosa macchina economica che calpesta uomini e animali, con pratiche che portano a gravi danni per l’ambiente”. Al film di Pichler va anche la menzione di Legambiente.<p> <p><p> <p>Le altre menzioni speciali se le sono aggiudicate “The Green Lie” di Werner Boote (menzione “Ambiente e società” di Arcobaleno cooperativa sociale), che svela gli inganni del greenwashing, e “Kamchatka Bears. Life Begins”  di Irina Žuravleva e Vladislav Grišin (menzione WWF per il miglior film sulla conservazione della biodiversità)<p> <p><p> <p><p><p><p><p><p> <p>(Il monte delle formiche, premio CiAl documentario italiano) <p> <p><p> <p> Per la nuova sezione dedicata ai cortometraggi, il premio del Festival, assegnato dalla giuria di studenti del corso di laurea in Economia dell’Ambiente, della Cultura e del Territorio, è andato infine a “Ondes noires” di Ismaël Joffroy Chandoutis, sull’inquinamento elettromagnetico. <p> <p><p> <p>Mentre i premi di CinemAmbiente Junior per i migliori cortometraggi realizzati dalle scuole sono andati a: “Alla ricerca di Madre natura” , realizzato dalla classe 5a D dell’Istituto Comprensivo Gramsci Rodari di Sestu – Cagliari (elementari); “Le avventure di Jennifer Water” , realizzato dalla Scuola Secondaria di I grado “G. Ungaretti” di Caerano San Marco (TV); “AL…si ricicla per amore”  , realizzato della classe 3a Operatore grafico del Centro di formazione professionale ENDO-FAP “Don Orione” di Piacenza; menzione speciale a “Cambiamenti climatici”  , realizzato dalla classe 3a A della Scuola Secondaria di I grado “G. Caprin” di Trieste.<p> <p> <p> <p>Un’edizione di conferma, questa ventunesima, che si chiude con un’affluenza ormai attestata attorno alle 15mila presenze. Ma, commenta il direttore Gaetano Capizzi, «ci sarebbero spazi per un’ulteriore crescita. Siamo arrivati al momento in cui azioni e iniziative di governance a favore di una maggiore, reale sostenibilità si pongono come improcrastinabili e andrebbero accompagnate a una parallela diffusione di nuovi modelli culturali e sociali. Manifestazioni come il Festival sono strumenti di sensibilizzazione importanti che ritengo meritino di essere valorizzati e incentivati, e non certo contenuti o ridimensionati. Il nostro obiettivo è un significativo aumento del budget, segno di scelte culturali e politiche coerenti con un impegno sistematico in materia di tutela e sostenibilità ambientale».<p> <p><p> <p> <p> <p> <p> <p><p> <p> <p><p> <p>", "time": "2018-06-06T11:31:05+01:00", "type": "scienza"}
{"title": "Due ruote e affari d’oro: siamo pronti per la rivoluzione della bicicletta? ", "url": "https://www.lastampa.it/2018/06/06/scienza/due-ruote-e-affari-doro-siamo-pronti-per-la-rivoluzione-della-bicicletta-1CyC7adlkpiFXtYD0X039J/pagina.html", "review": "", "content": "<p> <p>La mobilità sostenibile conviene alla salute, si sa. Ma conviene anche all’economia?  <p> <p>A quanto pare sì, almeno quella su due ruote, tanto che si può parlare di una vera e propria economia della bicicletta. Un’economia che se valorizzata gioverebbe a un Paese come l’Italia, come valore aggiunto per l’offerta turistica.  <p> <p>Se ne è parlato recentemente a Lignano Sabbiadoro in occasione di “Lignano Sabbiadoro Goes Green. Prospettive di una città ciclabile”, una tre giorni dedicata al mondo delle due ruote. Le pratiche virtuose in fatto di mobilità ciclabile ci sono, sia in Italia che nel resto del mondo, e vanno promosse, così come vanno promossi gli investimenti, sia pubblici che privati, sulla “bikenomics”.  <p> <p>  <p> <p>L’ECONOMIA DELLA BICICLETTA  <p> <p>Secondo il “Rapporto sull’economia della bici in Italia e sulla ciclabilità nelle città”(2017) di Legambiente in collaborazione con VeloLove e GRAB+, l’insieme degli spostamenti a pedali genera in Italia un fatturato superiore ai 6 miliardi di euro. La cifra somma i ricavi delle vacanze in bici e delle ricadute positive generate dall’uso delle due ruote in sostituzione dei mezzi a motore e quelli della produzione di biciclette e accessori. Non bisogna dimenticare infatti che l’Italia è il maggior produttore di bici in Europa, con una quota di mercato pari a circa il 18%.  <p> <p> <p> <p>Se è il cicloturismo a fare la parte del leone con un’incidenza pari a circa 2 miliardi di euro, promuovere l’economia della bicicletta può portare altri considerevoli benefici: l’uso delle due ruote migliora infatti il benessere e la salute, e produce in Italia un risparmio sanitario quantificabile in circa 1 miliardo di euro.  <p> <p> <p> <p>Considerevoli sono anche i benefici che garantisce in termini di risparmio di carburante (oltre 127 milioni di euro), contenimento dei costi delle infrastrutture necessarie (pari a 107 milioni di euro: le infrastrutture dedicate alla ciclabilità richiedono, infatti, meno spazio e quindi minori costi), riduzione dei costi ambientali e sociali delle emissioni di gas serra (circa 500 milioni di euro). <p> <p> <p> <p>E poi ci sono i vantaggi per i privati che decidono di investire sull’economia a due ruote. Lo dimostra il caso di Girolibero, tour operator vicentino che nasce nel 1998 con la scommessa di trasformare una passione in un lavoro. Oggi è il principale tour operator italiano specializzato in vacanze in bicicletta, con un catalogo di oltre 200 itinerari nel mondo. <p> <p> <p> <p>Negli anni i fondatori di Girolibero sono riusciti a costruire anche un’importante rete di collaborazioni e di attività legate alla diffusione della cultura della bici e soprattutto del cicloturismo, realizzando progetti con diverse Regioni italiane.Oggi il tour operator vicentino fattura oltre 15 milioni di euro, dà lavoro a 50 dipendenti e porta in bici quasi 20 mila persone all’anno.  <p> <p> <p> <p>C’è un altro aspetto importante del turismo a pedali, e lo sottolinea Pierpaolo Romio, ideatore e amministratore delegato di Girolobero: «Grazie alle due ruote è dimostrato che è possibile allungare la stagione turistica, come avviene ormai stabilmente in Trentino, dove proprio grazie al cicloturismo gli hotel sono pieni anche da marzo-aprile e fino a ottobre». E ormai non è più una scelta settaria, solo per sportivi.  <p> <p> <p> <p>Anche la vicenda di Bikenomist, società di comunicazione e formazione dedicata alla bicicletta,è emblematica. Il progetto nasce nel 2013, quando dalla fusione di due blog nasce Bikeitalia.it, testata giornalistica pensata per chi utilizza la bicicletta senza velleità di competizione e con un particolare focus su ciclismo urbano, cicloturismo, politiche della ciclabilità e meccanica di bici. Oggi, con un milione di page views/mese, Bikeitalia.it è la rivista di bici più letta in lingua italiana.  <p> <p> <p> <p>Nel frattempo le competenze del team di Bikeitalia.it sono diventate oggetto di attenzione da parte degli operatori che vogliono farsi conoscere sul mercato italiano degli appassionati di bici: così è nato Bikenomist srl, “aggregatore di competenze” sul tema della bicicletta e della ciclabilità. Sono numerosi gli enti pubblici che si sono appoggiati a Bikenomist: dai Comuni di Bologna e di Pavia agli enti di promozione turistica delle Fiandre, di Gran Canaria, del Tirolo, del Trentino e della Puglia. E poi aziende private come Shimano, Selle Royal, Wilier e altri.  <p> <p> <p> <p>Dal 2015 Bikenomist offre anche corsi di formazione sulla meccanica ciclistica e sulla biomeccanica e da un anno gestisce una scuola a Monza dove si sono formate già oltre 1000 persone.  <p> <p> <p> <p>Nata senza un vero e proprio investimento iniziale, Bikenomist dal momento della fondazione è riuscita a raddoppiare il giro d’affari di anno in anno: nel 2017 ha fatturato 270.000 euro dando lavoro a una decina di persone.  <p> <p>  <p> <p>   <p> <p>LA BICICLETTA SALVA IL COMMERCIO. E NON SOLO  <p> <p>I nostri centri storici si stanno svuotando. I negozi, anche quelli storici, o quelli che ritenevamo indispensabili, vanno in crisi e devono chiudere. Il piccolo e medio commercio sta morendo, e con esso una parte importante della nostra identità. Tutto si sposta fuori dai centri abitati, nei centri commerciali.  <p> <p> <p> <p>È l’inevitabile e triste conseguenza di una politica di investimenti in mobilità incentrati per lo più sulle auto, che rende inevitabilmente più appetibili le attività commerciali che possono disporre di ampi parcheggi.  <p> <p> <p> <p>Ma se gli investimenti infrastrutturali dedicati alla mobilità ciclabile fossero al centro delle politiche amministrative la situazione potrebbe però ribaltarsi, come dimostrano alcune case history internazionali. <p> <p> <p> <p>Tutti gli studi che hanno indagato questo fenomeno dimostrano una maggiore propensione alla spesa per chi si muove con mezzi diversi dalle auto.  <p> <p>A Toronto, in Canada, uno studio condotto su 61 negozi e 538 clienti su Bloor Street ha rilevato che solo il 10 % dei clienti utilizza l’auto per fare acquisti e che coloro che arrivano a piedi e in bicicletta spendono più denaro su base mensile. Trasformare i parcheggi in piste o corsie ciclabili, secondo gli autori dello studio, può avere un impatto positivo e incrementare l’attività commerciale.  <p> <p> <p> <p>Un risultato confermato da una ricerca condotta dall’Università di Washington, che ha raccolto i dati della vendita al dettaglio prima e dopo che la costruzione di una pista ciclabile portò alla cancellazione di 12 posti auto sulla 65a strada a Seattle. L’indice di vendite sulla 65a strada si è impennato del 400% rispetto a prima della creazione della ciclabile, soprattutto se paragonato con gli altri negozi del circondario. Anche se non ci sono naturalmente evidenze che possano collegare la crescita delle vendite alla costruzione della pista ciclabile, è senz’altro possibile dire che le attività commerciali non sono state danneggiate dalla riduzione del numero dei parcheggi.  <p> <p> <p> <p>E chiaramente i benefici per i commercianti vanno di pari passo con quelli per i proprietari delle abitazioni nelle vicinanze delle quali vengono costruite infrastrutture per la mobilità ciclabile: la realizzazione di piste ciclabili di alta qualità può infatti far aumentare il valore delle case in loro prossimità fino al 50%. È quanto risulta da una recente indagine condotta da Systra, società di proprietà degli operatori ferroviari francesi RATP e SNCF che si occupa di pianificazione della mobilità ciclistica a Londra. Nel 2013, ad esempio, la costruzione di un cordolo di protezione per le piste ciclabili su Royal College Street, a Londra, ha portato a una crescita del 45% del valore di 90 immobili nelle immediate vicinanze, generando un surplus pari a 7,7 milioni di sterline. <p> <p>  <p> <p>   <p> <p>LA SITUAZIONE ITALIANA  <p> <p>Sono tutti risultati che sembrano dimostrare che investire in mobilità ciclabile porta ricadute positive anche alle attività economiche. Eppure in Italia non si investe ancora abbastanza.  <p> <p> <p> <p>Ci sono iniziative importanti che vanno in questa direzione, come quella sviluppata a Ferrara da Ascom Confcommercio con l’obiettivo di fare in modo che sia le politiche pubbliche sia le iniziative private si muovano nella direzione dello sviluppo della mobilità ciclabile.  <p> <p> <p> <p>Nella città emiliana l’abitudine a spostarsi in bici è diffusissima (è infatti una delle quattro città italiane, insieme a Bolzano, Pesaro e Treviso, in cui oltre un quarto della popolazione usa la bici per i propri spostamenti quotidiani per motivi di studio, lavoro e svago), tuttavia non mancano problematiche simili a quelle che si ritrovano nelle altre città italiane.   <p> <p>  <p> <p>La costruzione delle ciclabili è in alcuni casi poco coerente e priva di una visione complessiva di collegamento fra le diverse zone della città e servono inoltre interventi per la messa in sicurezza delle infrastrutture esistenti, con attraversamenti, illuminazione e percorsi adeguati. Servirebbe più attenzione da parte delle amministrazioni pubbliche.  <p> <p> <p> <p>Sul versante, invece, dell’iniziativa privata, il cicloturismo rappresenta sempre più un settore su cui investire: proprio per sostenere questa realtà Ascom Confcommercio Ferrara ha dato vita a “I bike it”, un progetto di cicloturismo che raggruppa a oggi 20 strutture che rappresentano l'intera filiera del turismo: alberghiero, extralberghiero, escursionismo, ristorazione, noleggio biciclette. Tutte queste strutture sono attrezzate per offrire servizi mirati a chi si muove sulle due ruote: custodia, ricovero e assistenza meccanica per le biciclette. <p> <p>     <p> <p>IL CICLOTURISMO: UNA TENDENZA IN CRESCITA  <p> <p>Nell’ambito della “bikenomics” il solo cicloturismo incide in Italia per circa 2 miliardi di euro  : un dato importante ma ancora distante da quelle di Germania e Francia, ai vertici in Europa con rispettivamente 11,37 e 7,49 miliardi di euro. Il valore potenziale è, però, probabilmente molto superiore, come dimostra un’analisi di Confindustria-ANCMA e The European House Ambrosetti sul valore delle due ruote, che ipotizza un valore potenziale del cicloturismo italiano di circa 3,2 miliardi di euro.  <p> <p>SecondoForbes Italia, il cicloturismo nel solo Trentino – una delle regioni italiane che più ha investito in questo ambito –  vale 100 milioni di euro l’anno, mentre considerando l’Europa in generale sono 44 i miliardi generati da questo tipo di turismo.  <p> <p> <p> <p>Soprattutto nelle regioni del Nord-Est sta crescendo sempre più la “voglia di bicicletta”  : un vero e proprio cambiamento culturale, come dimostra ad esempio un recente sondaggio realizzato in Friuli Venezia Giulia dall’istituto di ricerca SWG  , in collaborazione con la FIAB (Federazione Italiana Amici della Bicicletta).   <p> <p>  <p> <p>Oggi solo il  6% dei cittadini friulani usa tutti i giorni la bici, cui si somma però un altro 16% che la utilizza “qualche volta al mese” e un 11% che la usa per fare delle gite.  <p> <p>In totale, quindi, 1/3 della popolazione del Friuli Venezia Giulia utilizza la bicicletta in vari modi. Il 21% del campione intervistato ha poi dichiarato che la userebbe se fossero presenti delle piste ciclabili.  Inoltre, 1/3 dei cittadini coglie l’esigenza di dare un certo spazio a forme di mobilità alternativa al motore, mentre molto meno della metà si pone in posizione di preclusione.   <p> <p>È  la dimostrazione di un’attitudine positiva di cui tener conto per le scelte urbanistiche e di investimento.  <p> <p>   <p> <p>LA SICUREZZA PRIMA DI TUTTO  <p> <p>Secondo i dati Aci-Istat, nel 2016 in Italia, a fronte di una diminuzione generale delle vittime di incidenti stradali (3.283 contro i 3.428 del 2015: -4,2%), sono però aumentati i morti tra i motociclisti (116: +10,5%) e i ciclisti (275: +9,6%).  <p> <p>Sono proprio i pedoni e chi si muove in bicicletta quelli che rischiano di più: rappresentano quasi il 50% dei decessi (1.618 su 3.283). I dati raccolti evidenziano che, in generale, gli incidenti stradali hanno un costo sociale stimato in 17 miliardi di euro.  <p> <p>  <p> <p>In generale, tutte le realtà che in Europa e nel mondo hanno sviluppato con successo la ciclabilità hanno prima di tutto investito sulla sicurezza. <p> <p>In Italia circolano 36 milioni di automobili: ciò significa in media 65 auto ogni 100 abitanti, con picchi considerevoli nei centri urbani (70 auto ogni 100 abitanti a Roma, 62 a Torino), contrariamente a quanto avviene in Europa (25 auto ogni 100 abitanti a Parigi e Amsterdam).  <p> <p> <p> <p>Una situazione di questo tipo comporta una drastica riduzione dello spazio disponibile in strada per il traffico non veicolare, il che a sua volta porta spesso alla creazione di percorsi ciclabili a scapito o in promiscuità con quelli pedonali.  <p> <p>Una conseguenza abbastanza evidente è che nel nostro Paese alla crescita delle piste ciclabili non è finora corrisposta una altrettanto netta crescita della ciclabilità.  <p> <p>Tra il 2008 e il 2015 le infrastrutture riservate a chi si muove in bicicletta nelle città capoluogo sono infatti aumentate del 50% (+1.346 km di percorsi ciclabili urbani), ma la percentuale di italiani che utilizza la bici per gli spostamenti è rimasta identica: era il 3,6% nel 2008 ed era ancora il 3,6% nel 2015.  <p> <p> <p> <p>C’è un problema con la qualità delle infrastrutture: spesso le piste ciclabili urbane sono realizzate in sedi inadeguate e concorrenziali con i pedoni, che non migliorano la sicurezza dei ciclisti ma, anzi, rischiano di diminuire paradossalmente quella degli automobilisti e di chi si muove a piedi.  <p> <p> <p> <p>La soluzione? Costruire un contesto generale “amico” della bicicletta, nel quale un ciclista possa muoversi al sicuro. È la questione della “ciclabilità diffusa”.  <p> <p>Questo implica un generale ridisegno della strada per ridurre il traffico e le velocità, vero elemento di pericolo: la riduzione dell’accessibilità delle strade con la costruzione di parcheggi scambiatori fuori dai centri storici, la riduzione degli spazi per la sosta, la creazione di Zone 30, la predisposizione di rastrelliere per facilitare la mobilità su due ruote. <p> <p>   <p> <p>BEST PRACTICE: LA SCELTA DI LIGNANO SABBIADORO  <p> <p>Attirare l’attenzione di un turismo slow, evoluto e attento alla sostenibilità  : è la scelta di Lignano Sabbiadoro, che ha investito sugli itinerari cicloturistici, sviluppando nuovi percorsi ed estendendo la rete esistente. Anche grazie a nuovi collegamenti via barca, come quello che sarà inaugurato entro maggio e che metterà in comunicazione Lignano con Bibione attraversando il fiume Tagliamento: un servizio gratuito, riservato a ciclisti e pedoni, che permetterà di collegare - lungo un percorso che si svolge per gran parte attraverso piste ciclabili – il faro rosso di Lignano Sabbiadoro con il faro di Bibione, passando quindi dal Friuli Venezia Giulia al Veneto.  <p> <p> <p> <p>Potenzialmente, quindi, sulle due ruote si potrà arrivare, mediante percorsi che si snodano sia su piste ciclabili sia su strade a basso scorrimento, addirittura fino a Venezia, attraverso una rete di itinerari che arriva a raggiungere i 240 km e che permette, fra l’altro, il collegamento con la ciclovia Alpe Adria, che connette Grado a Salisburgo, in Austria. <p> <p> <p> <p>«Abbiamo deciso di puntare sempre più su un turismo lento, sostenibile e all’avanguardia – sottolinea il presidente di Lignano Sabbiadoro Gestioni, Loris Salatin – I percorsi ciclabili che da Lignano si inoltrano sia nell’entroterra friulano sia in quello veneto sono ormai sempre più fruibili da tutti gli amanti delle due ruote, anche grazie al supporto delle nuove tecnologie: Lignano Sabbiadoro vuole essere un punto di riferimento per il cicloturismo».  <p> <p> <p> <p>Molti degli itinerari che si possono percorrere partendo da Lignano toccano le numerose riserve naturali di cui è ricca la zona e permettonoanche di scoprire le eccellenze enogastronomiche del Friuli Venezia Giulia, intersecando la Strada del Vino e dei Sapori che percorre l’intera regione. Un percorso che si snoda tra vie ciclabili, aziende agricole, agriturismi, ristoranti e trattorie in cui è possibile scoprire i piatti a base di pesce dell’alto Adriatico, il gusto deciso della selvaggina di laguna e i vini friulani. <p> <p> <p> <p>Sono poi diversi gli itinerari specifici progettati perché gli amanti della bici possano muoversi in sicurezza con percorsi pensati per tutti gli interessi e per tutte le “gambe”. Si può, ad esempio, scoprire l’entroterra della bassa friulana, passando per il ponte ciclabile sul fiume Stella e per il bosco di Muzzana, per arrivare fino alla pittoresca cittadina di pescatori di Marano Lagunare, oppure ancora sfruttare un passaggio in barca per pedalare fino ai castelli medievali di Strassoldo. <p> <p> <p> <p>E ancora, è possibile anche pedalare lungo il fiume Stella o il Tagliamento, o sfruttare il passaggio barca proprio sul Tagliamento per sconfinare in Veneto e andare alla scoperta dell’Oasi di Vallevecchia. Per finire, proseguendo sul tracciato che porta da Marano a Strassoldo, si può pedalare sull'ormai mitica ciclovia Alpe Adria, eletta nel 2015 ciclabile europea dell’anno: un percorso lungo ben 425 km, che si snoda fra Salisburgo e Grado attraversando alcune delle più belle città e borghi del Friuli Venezia Giulia come Udine, Palmanova e Aquileia. <p> <p> <p> <p>Gli itinerari che Lignano mette a disposizione degli amanti della bicicletta sono da oggi a portata di smartphone  , grazie a nuove mappe predisposte da Lignano Sabbiadoro Gestioni che integrano un QR Code, tramite il quale è possibile – senza scaricare alcuna app – accedere direttamente alle pagine web con i percorsi.  <p> <p>L’utente è geolocalizzato automaticamente e questo rende possibile pedalare in tutta sicurezza sul percorso  scelto; inoltre, la mappa è personalizzatacon contenuti multimediali, come ad esempio immagini dei punti di interesse lungo il percorso o indicazioni utili quali punti di noleggio o di riparazione biciclette.  <p> <p>   <p> <p> <p> <p> <p> <p><p> <p> <p><p> <p>", "time": "2018-06-06T06:00:00+01:00", "type": "scienza"}
{"title": "Il cassonetto smart che compatta i rifiuti ", "url": "https://www.lastampa.it/2018/06/07/scienza/il-cassonetto-smart-che-compatta-i-rifiuti-wYuMhXYUv8kszVjsgIDlAM/pagina.html", "review": "", "content": "<p> <p>Cassonetti per i rifiuti autocompattanti, alimentati ad energia solare, connessi in rete. L’idea è venuta alla contea di Dun Laoghaire Rathdown, 200mila abitanti a sudest di Dublino, in Irlanda. La sperimentazione è partita nel 2014, con venti cassonetti “intelligenti”, poi estesa a tutto il territorio, sostituendo i 500 cassonetti tradizionali con 421 di tipo nuovo. Ma la capacità di raccolta del sistema è aumentata da circa 45.000 a oltre 250.000 litri. Un successo sorprendente, con una riduzione del 75% dei costi di flotta e del 60% del personale. Un ulteriore vantaggio di questi nuovi cestini compattatori è che, visto che l’apertura del cestino si sigilla quando il contenitore è pieno, non ci sono più bidoni traboccanti.<p> <p><p> <p> Il nuovo cassonetto ha un pannello solare che alimenta una batteria che fornisce l’alimentazione a un compattatore interno, che si attiva quando due sensori avvertono che i rifiuti hanno raggiunto un certo livello. Il meccanismo esercita una forza di 5,3 kN, aumentando la capacità effettiva del contenitore ad un minimo di 606 litri equivalenti, da sei a otto volte più dello spazio fisico dei vecchi cassonetti non compattati. Le unità sono abilitate alla connessione wireless, e forniscono alla centrale informazioni sulla gestione e l’amministrazione dei rifiuti per il monitoraggio e l’ottimizzazione del processo. <p> <p><p> <p>Con il miglioramento dell’efficienza e la riduzione delle dimensioni della flotta dei mezzi di raccolta, questo progetto ha avuto il vantaggio aggiuntivo di abbattere il consumo energetico equivalente a 85.000 kWh all’anno, pari a 8.125 litri di gasolio, soprattutto grazie alla riduzione del consumo di carburante dei mezzi per la raccolta. Una idea da riprendere.<p> <p><p> <p> <p> <p> <p> <p><p> <p> <p><p> <p>", "time": "2018-06-07T02:00:00+01:00", "type": "scienza"}
{"title": "Greenpeace denuncia tagli illegali in Amazzonia ", "url": "https://www.lastampa.it/2018/04/03/scienza/greenpeace-denuncia-tagli-illegali-in-amazzonia-xYYv3NeOV4CMYJjMW361OM/pagina.html", "review": "", "content": "<p> <p>Poco dopo la Giornata Internazionale delle Foreste, istituita dalle Nazioni Unite il 21 marzo, Greenpeace lancia il nuovo rapporto “Alberi immaginari, distruzione reale” che conferma come il legname proveniente dall’Amazzonia brasiliana sia legato a violazioni dei diritti dei popoli indigeni, delle comunità locali e delle leggi ambientali del Paese. <p> <p><p> <p><p><p><p><p>© MARIZILDA CRUPPE / GREENPEACE<p> <p><p> <p>L’Ipè, considerato uno dei legni più duri al mondo, è prodotto nello stato brasiliano del Parà e viene impiegato principalmente come parquet da esterni. L’alto valore commerciale di questa essenza, che una volta trasformata in pavimentazione o rivestimenti può arrivare fino a 2.500 dollari per metro cubo, rende redditizio per la mafia del legno penetrare in profondità nella foresta ai danni di popolazioni indigene, comunità locali e a discapito della biodiversità. <p> <p><p> <p><p><p><p><p>© MARIZILDA CRUPPE / GREENPEACE<p> <p><p> <p>“Un’indagine sul campo nel sud-ovest del Pará ha dimostrato che gli inventari forestali possono essere facilmente falsificati, dichiarando la presenza di un numero di alberi di valore commerciale superiore a quello reale, oppure spacciando specie arboree di scarso valore commerciale come pregiate. Sulla base di questi dati falsificati, le agenzie statali rilasciano dei permessi che autorizzano a tagliare una quantità di Ipè che è di fatto superiore a quella realmente esistente” spiega Martina Borghi, campagna foreste di Greenpeace Italia. <p> <p><p> <p><p><p><p><p>© MARIZILDA CRUPPE / GREENPEACE<p> <p><p> <p>“In questo modo, gli alberi realmente esistenti vengono tagliati e la mancanza di quelli dichiarati ma effettivamente inesistenti viene compensata prelevando Ipè da terre indigene, aree protette o terre pubbliche. I permessi vengono poi consegnati alle segherie, che finiscono quindi per lavorare ed esportare legname tagliato illegalmente”.<p> <p><p> <p><p><p><p><p>© FáBIO NASCIMENTO / GREENPEAC<p> <p><p> <p>Ben 11 paesi dell’UE hanno importato circa 10 milioni di metri cubi di Ipè dalle aree a rischio tra marzo 2016 e settembre 2017.<p> <p><p> <p><p><p><p><p>© FáBIO NASCIMENTO / GREENPEAC<p> <p><p> <p>Greenpeace chiede al governo brasiliano e alle autorità degli stati dell’Amazzonia brasiliana che producono legname di rivedere tutti i piani di gestione forestale; di sospendere quelli che si basano su inventari forestali fraudolenti; e di implementare un sistema di controllo e autorizzazioni che sia veramente trasparente e centralizzato. <p> <p> <p> <p> <p> <p><p> <p> <p><p> <p>", "time": "2018-04-03T06:00:00+01:00", "type": "scienza"}
{"title": "Le città? Luoghi più verdi e più sani ", "url": "https://www.lastampa.it/2018/04/05/scienza/le-citt-luoghi-pi-verdi-e-pi-sani-7dKWQmNKcCZxemQZVuPm4H/pagina.html", "review": "", "content": "<p> <p>Se pianificate e gestite bene, le città possono essere luoghi ideali in cui vivere, ma molti sviluppi urbani hanno causato caos ambientale, portando a problemi quali temperature elevate, inondazioni e inquinamento atmosferico. Il costo per i cittadini è il deterioramento della propria qualità della vita. Tra i costi per il pianeta vi sono l’aumento delle emissioni di gas serra e il degrado del suolo e dei corsi d’acqua, denuncia Unasylva , pubblicazione della FAO sulle foreste, la cui ultimo numero è dedicato alla silvicoltura urbana per celebrare la Giornata internazionale delle foreste. <p> <p><p> <p>“Parchi e alberi ben gestiti nelle città e nelle aree circostanti forniscono bei luoghi in cui vivere, cibo e protezione per molte piante e animali, contribuendo a mantenere e accrescere la biodiversità”, ha detto il Direttore Generale della FAO, José Graziano da Silva, nel suo videomessaggio in occasione della Giornata. Nel messaggio ha poi sottolineato la necessità di “unire le forze per proteggere le foreste e gli alberi per rendere gli ambienti urbani più sostenibili”. <p> <p><p> <p>LE CITTÀ HANNO BISOGNO DI AREE VERDI E DI ALBERI  <p> <p>Più della metà della popolazione mondiale vive in città e nel 2050 quasi il 70% del mondo sarà urbanizzato. Sebbene le città occupino solo il 3% della superficie terrestre, consumano il 78% di energia ed emettono il 60% di anidride carbonica. <p> <p>Zone boschive e alberi in una città e ai suoi margini svolgono una vasta gamma di funzioni vitali - come il sequestro del carbonio, la rimozione degli inquinanti atmosferici, assistenza nella produzione alimentare, la sicurezza dell’acqua e dell’energia, il ripristino dei terreni degradati e la prevenzione di siccità e inondazioni. In una città di medie dimensioni, ad esempio, gli alberi urbani possono ridurre la perdita di suolo di circa 10.000 tonnellate l’anno. <p> <p><p> <p>Fornendo ombra e raffreddando l’aria, parchi e alberi nelle aree urbane possono ridurre le temperature estreme e mitigare gli effetti del cambiamento climatico. In effetti, gli alberi posizionati correttamente attorno agli edifici possono ridurre il fabbisogno di aria condizionata del 30%. Nei climi freddi, proteggendo le case dal vento, possono aiutare a risparmiare energia utilizzata per il riscaldamento tra il 20 e il 50%. <p> <p><p> <p>I parchi urbani e peri-urbani possono aumentare la resilienza e la qualità dei bacini e dei serbatoi idrici, prevenendo l’erosione, limitando l’evapotraspirazione e filtrando gli inquinanti. E piantare alberi da frutto può aumentare la disponibilità di cibo nelle città. <p> <p><p> <p>IL MIRACOLO DEL RIMBOSCHIMENTO DI PECHINO  <p> <p>Molte città stanno già dimostrando il loro impegno per un futuro più sostenibile e ci sono molti esempi eccellenti di sviluppo urbano verde. Pechino è una delle città più popolate e inquinate del mondo. Senza grandi parchi o altre aree verdi la città rischia di diventare una giungla di cemento con effetti sempre più gravi sulla salute e il benessere dei suoi abitanti. Nel 2012, Pechino ha avviato il più grande programma di rimboschimento della sua storia. Nelle aree suburbane e periurbane, la maggior parte delle terre è stata imboschita dopo lo spostamento delle piccole industrie. Le foreste, che coprono adesso oltre il 25% della superficie urbana - un aumento del 42% - offrono ai quartieri più spazio per la ricreazione. <p> <p><p> <p>COINVOLGIMENTO DELLA COMUNITÀ A NAIROBI  <p> <p>La foresta di Karura, nella parte centro-settentrionale della capitale del Kenya, Nairobi, era un tempo una zona devastata dalla criminalità. La vicinanza della foresta alla città in rapida crescita ha portato a piani per ridurre l’area forestale per far posto allo sviluppo immobiliare. Ma quando le comunità locali sono state coinvolte nella sua gestione, la storia si è invertita. <p> <p><p> <p>I conservazionisti, guidati dall’attivista ambientalista Wangari Maathai, hanno lanciato una campagna molto pubblicizzata per salvare la foresta. La collaborazione con varie parti interessate, comprese le autorità locali, il settore privato, le associazioni di comunità di residenti, i donatori e le organizzazioni non governative, hanno svolto un ruolo decisivo nel miglioramento della gestione della foresta di Karura. <p> <p><p> <p>La popolazione locale ha beneficiato considerevolmente della partecipazione diretta. La foresta non è più un luogo di pericolo per le persone, ma piuttosto una fonte di opportunità. Impiega 46 lavoratori a tempo indeterminato, 36 dei quali provengono da comunità circostanti. È diventata anche un’attrazione turistica: da zero visitatori nel 2009, la foresta ora accoglie in media 16.000 visitatori al mese. <p> <p><p> <p>LIMA: RIDURRE IL RISCHIO DI DISASTRI NATURALI  <p> <p>A Lima, in Perù, il comune ha lanciato nel 2015 un progetto di rimboschimento per ridurre la minaccia di frane. Alla popolazione locale è stato spiegato il valore dell’imboschimento per aiutare a ridurre il rischio di disastri perché stabilizza pendenze, controlla e previene la caduta di massi, trattiene fango e sedimenti, e migliora l’ambiente. <p> <p>Un’area di 14 ettari - la dimensione di cinque campi da calcio - è stata designata per un parco, che comprende sentieri, punti panoramici e spazi ricreativi per famiglie, sono stati piantati 23.000 alberi nativi e installato un sistema di irrigazione a goccia con acque reflue trattate. <p> <p><p> <p>IL LAVORO DELLA FAO SULLE FORESTE URBANE  <p> <p>La FAO sostiene l’adozione di soluzioni forestali urbane con linee guida e strumenti tecnici e di comunicazione. In Niger, ad esempio, la FAO ha assistito il governo nell’elaborazione di una politica nazionale per la gestione degli spazi verdi all’interno e attorno alle città per proteggere l’ambiente e mitigare gli effetti del cambiamento climatico. <p> <p><p> <p>A Capo Verde la FAO ha sostenuto il governo nello sviluppo di piani integrati di silvicoltura urbana a Praia e in altre grandi città, attraverso l’organizzazione di corsi di formazione per tecnici sulla pianificazione, progettazione e gestione di spazi verdi urbani e la costruzione di nuovi vivai. <p> <p><p> <p> <p> <p> <p> <p><p> <p> <p><p> <p>", "time": "2018-04-05T00:00:00+01:00", "type": "scienza"}
{"title": "Legambiente, Stefano Ciafani nuovo Presidente, Giorgio Zampetti neo Direttore generale ", "url": "https://www.lastampa.it/2018/04/06/scienza/legambiente-stefano-ciafani-nuovo-presidente-giorgio-zampetti-neo-direttore-generale-5EKowzo7onYz7OC9gOdTpL/pagina.html", "review": "", "content": "<p> <p>Cambio al vertice in Legambiente. L’Assemblea dei delegati, che si è riunita a Roma presso la sede nazionale di Legambiente, ha eletto Stefano Ciafani nuovo Presidente nazionale e Giorgio Zampetti neo Direttore generale dell’associazione ambientalista. Al loro fianco ci saranno Vanessa Pallucchi, neo vicepresidente nazionale, e Serena Carpentieri, nuova vicedirettrice. Confermati nel gruppo dirigente apicale Edoardo Zanchini vicepresidente nazionale e Nunzio Cirino Croccia amministratore. Le nuove elezioni, a poco più di due anni dal X congresso nazionale di Milano del dicembre 2015, arrivano a seguito delle dimissioni alla fine dello scorso anno dell’allora Presidente Rossella Muroni eletta parlamentare di Leu in Puglia nelle recenti elezioni politiche. <p> <p><p> <p>I temi su cui il nuovo gruppo dirigente di Legambiente intende lavorare nei prossimi anni sono in continuità col mandato dell’ultimo congresso nazionale: clima ed energia, economia circolare e civile, green society, legalità, citizen science e volontariato. Tra gli altri obiettivi da perseguire, la lotta all’inquinamento e alle disuguaglianze, la costruzione di un modello economico alternativo a quello attuale, il rafforzamento del profilo vertenziale dell’associazione, l’allargamento della rete associativa e delle alleanze. <p> <p><p> <p>Sono temi centrali che per Legambiente ben sintetizzano le sfide che il Paese dovrà affrontare nel prossimo futuro: dalle politiche climatiche e urbane alla mobilità nuova e sostenibile, dallo stop al consumo di suolo alla lotta all’abusivismo edilizio, dalla promozione del turismo di qualità a quella del capitale naturale e delle aree protette, dalla mobilitazione contro l’estrazione di idrocarburi alla lotta allo smog in Pianura padana e nelle aree urbane, dalla mobilitazione per la rinascita delle aree terremotate del centro Italia all’emergenza acque, dalla mancata depurazione alla vicenda Pfas nelle falde di tre province venete, dal contrasto al marine litter all’emergenza cronica della Terra dei fuochi.<p> <p><p> <p>“Sullo scenario internazionale - dichiara Stefano Ciafani, Presidente nazionale di Legambiente - i temi ambientali sono sempre più centrali per fronteggiare le emergenze e per riconvertire l’economia in chiave ecologica, come è evidente anche dalla recente svolta in Cina. In Italia questo non sta ancora avvenendo come dimostrano anche le ultime agende governative e il dibattito politico della campagna elettorale appena conclusa. Eppure, nonostante i cronici problemi ambientali e di illegalità che oggi si possono combattere coi nuovi strumenti previsti dalla legge ecoreati, il nostro Paese può vantare tra i cittadini, le istituzioni e le imprese numerose esperienze di innovazione sociale, gestionale e tecnologica che utilizzano la tutela dell’ambiente come leva per il cambiamento. Continueremo a praticare la nostra idea di ambientalismo scientifico e popolare, con curiosità e inclusione, per cercare nuovi alleati in attesa che si concretizzi il percorso di rigenerazione ambientale e sociale su tutto il territorio nazionale”.<p> <p><p> <p>“Legambiente continua ad essere una delle esperienze più straordinarie di cittadinanza attiva e presidio del territorio, di mobilitazione e di citizen science per il monitoraggio dell’aria, delle acque, del mare e delle coste, di denuncia e di costruzione attenta delle proposte alternative - dichiara Giorgio Zampetti, Direttore generale di Legambiente -. Un patrimonio costruito con l’entusiasmo, la capacità e l’impegno della rete associativa, che vede oggi impegnati migliaia di volontari, circoli e comitati regionali, insieme alla direzione nazionale dell’associazione. Il suo rafforzamento è una priorità per l’associazione ma l’obiettivo principale è continuare ad essere un’associazione utile al Paese. Utile perché capace di futuro, perché in grado di contaminarsi e contaminare la società e perché aperta ai tanti cittadini e volontari che vorranno unirsi a noi per contribuire a rendere migliore il mondo in cui viviamo”.<p> <p> <p> <p> <p> <p><p> <p> <p><p> <p>", "time": "2018-04-06T06:00:00+01:00", "type": "scienza"}
{"title": "Celli lancia “Acqua Alma”, l’acqua microfiltrata innovativa e ecosostenibile ", "url": "https://www.lastampa.it/2018/04/06/scienza/celli-lancia-acqua-alma-lacqua-microfiltrata-innovativa-e-ecosostenibile-jlyrBFZONRKaVPkPFnmjHK/pagina.html", "review": "", "content": "<p> <p>Il Gruppo Celli, leader globale nella spillatura di bevande, presenta “Acqua Alma”, l’acqua microfiltrata, di qualità, personalizzabile ed ecosostenibile dedicata esclusivamente al canale HoReCa. Gli erogatori di “Acqua Alma”, disegnati e prodotti da Cosmetal, società controllata del Gruppo e leader in Italia e in Europa nella produzione di erogatori di acqua da bere, saranno disponibili in Italia a partire da oggi grazie ad una nuova rete di rivenditori con il supporto di oltre 180 tecnici già presenti su tutto il territorio nazionale.<p> <p><p> <p>Inoltre, grazie a IntelliWater, innovativa piattaforma di telemetria per la gestione remota degli impianti sviluppata in-house dal Gruppo e già utilizzata nel settore della spillatura, anche gli erogatori di “Acqua Alma” saranno connessi e controllabili a distanza. Attraverso questa tecnologia il cliente avrà quindi la possibilità di monitorare real-time lo stato dell’impianto, i suoi consumi e personalizzare l’acqua erogata in termini di temperatura e gasatura. <p> <p><p> <p>Una soluzione efficiente dal punto di vista gestionale ma anche, soprattuto, ecosostenibile. L’utilizzo di impianti di erogazione d’acqua microfiltrata, infatti, evita non solo i dispendiosi processi di imbottigliamento ma anche i costi legati al trasporto delle bottiglie e alla loro distribuzione, oltre a ridurre significativamente gli spazi dedicati allo stoccaggio delle stesse all’interno dei locali.<p> <p><p> <p>Su un totale di 400.000 locali in Italia appartenenti al canale HoReCa - dato TradeLab, società di analisi e consulenza aziendale - un’analisi del Gruppo Celli ha rilevato che il 12% (circa 50.000) è oggi dotato di erogatori di acqua di rete microfiltrata aprendo così la strada a un mercato potenziale in una prima fase di oltre 100.000 locali. <p> <p><p> <p>“Il mercato italiano dell’acqua sta vivendo una vera e propria conversione culturale dei consumi – commenta Mauro Gallavotti, CEO del Gruppo Celli – Gli erogatori d’acqua microfiltrata presentano, infatti, vantaggi concreti in termini di qualità, ecostenibilità, risparmio e personalizzazione rispetto alla tradizionale acqua in bottiglia. Per questo motivo Celli intende rafforzarsi in questo settore, che oggi rappresenta con Cosmetal il 20% circa del fatturato del Gruppo, con l’obiettivo di raddoppiare il giro d’affari nei prossimi 4 anni.” <p> <p> <p> <p> <p> <p><p> <p> <p><p> <p>", "time": "2018-04-06T06:00:00+01:00", "type": "scienza"}
{"title": "Clima: ecco la classifica internazionale dei buoni e dei cattivi ", "url": "https://www.lastampa.it/2018/04/10/scienza/clima-ecco-la-classifica-internazionale-dei-buoni-e-dei-cattivi-dtBC58W6pLJbJv7wPZoKwK/pagina.html", "review": "", "content": "<p> <p>Non è esattamente una sorpresa: in cima alla lista dei “cattivi” stilata dal   Climate Action Tracker    c’è l’America di Trump. Ma se gli   Stati Uniti si meritano una grave insufficienza    per le politiche sul clima, sono comunque in buona compagnia:   la maglia nera la dividono con Arabia Saudita, Turchia, Cile, Russia e Ucraina.         <p> <p>Il   CAT   , consorzio internazionale indipendente di ricerca che monitora l’impegno e le politiche climatiche delle singole nazioni, ha di recente   aggiornato il suo sistema di rating per adeguarlo agli obiettivi più stringenti usciti due anni fa dagli accordi di Parigi   . Se alla Conferenza sul Clima di Copenaghen, nel 2009, era stato stabilito di contenere l’aumento delle temperature medie globali entro i 2°C al 2050, il limite auspicato nel 2015 è di 1,5°C. Obiettivo ambizioso, si è detto più volte. E infatti i risultati della nuova classifica non sono confortanti.  <p> <p>   <p> <p>«Con il precedente sistema – spiega Bill Hare di   Climate Analytics    – gran parte dei 33 paesi che monitoriamo venivano inseriti in due categorie, “medio” e “inadeguato”. Cosa che rendeva difficile giudicare e differenziare le performance dei vari governi». Ora le categorie sono passate da quattro a sei, consentendo di definire con più precisione l’impegno dei singoli Paesi nella lotta al riscaldamento globale. In cima alla classifica c’è la categoria “modello di comportamento” (ma la casella è purtroppo ancora vuota…), seguita da due diversi gradi di sufficienza, che distinguono le   politiche climatiche “compatibili con il limite di 1,5°C”    uscito dagli accordi di Parigi (il   Marocco    è l’unico virtuoso che può per ora fregiarsi del titolo) e   “compatibili con il limite dei 2°C   ” (qui si trovano ad esempio   India    e   Costa Rica   ).         <p> <p>Infine le insufficienze, distinte in tre livelli: normale, serio e critico. Nella casella dell’  insufficienza    semplice ricadono la maggioranza dei Paesi considerati:   Australia, Brasile e Canada   , tanto per cominciare, ma anche due “primi della classe” come   Norvegia e Svizzera   , per non parlare dell’intero blocco dell’  Unione Europea    (quindi anche l’Italia), le cui politiche sono giudicate congiuntamente.   Seriamente insufficienti    sono poi le potenze economiche asiatiche, ovvero   Cina, Giappone, Corea del Sud e Singapore   , a cui si uniscono   Argentina    e   Sud Africa   . In coda, come si è detto, il gruppo   “situazione critica”   , capitanato dagli   Stati Uniti   .  <p> <p>   <p> <p>Ma cosa misurano esattamente le categorie del CAT? «Per ogni Paese – spiegano dal consorzio – sono stati   considerati gli impegni presi dai governi nell’ambito dell’Accordo di Parigi e sottoscritti come Contributi volontari nazionali o Nationally Determined Contribution (NDC   ). Purtroppo, le valutazioni condotte dal Climate Action Tracker sulle misure effettivamente messe in atto, dimostrano che esse sono spesso più deboli degli impegni dichiarati».  <p> <p>   <p> <p>Bisogna comunque fare attenzione a leggere i dati, tenendo presente che gli obiettivi dei vari Paesi sono sempre commisurati al loro grado di sviluppo economico e alla capacità riconosciuta di far fronte a determinate innovazioni e riforme. In molti casi, dunque, un cambiamento di posizione che potrebbe sembrare un miglioramento, è dovuto semplicemente a una revisione dei livelli di emissioni di CO2 consentiti per le singole nazioni e non a un effettivo sviluppo delle politiche climatiche. Come per l’India, che si è vista promuovere nel gruppo dei virtuosi grazie a un innalzamento dei livelli di emissioni di carbonio che le sono concessi.  <p> <p>   <p> <p>Più complicata la lettura della   situazione della Cina   . La Repubblica Popolare è stata declassata dal livello “medio” del precedente rating a “seriamente insufficiente”. Ma questo riposizionamento riflette in realtà   una crescita generale dell’economia e uno sviluppo sociale, che di conseguenza riconoscono alla Cina una maggiore responsabilità e capacità di ridurre le proprie emissioni climalteranti.    Tant’è vero che, considerando nel dettaglio le misure pratiche intraprese, si vede come, per   la Cina   , queste siano   molto più avanti dei suoi NDC   . «Nel campo delle energie rinnovabili, ad esempio, la Cina corre molto più veloce dei suoi piani nazionali – commenta Yvonne Deng, della società di consulenza internazionale Ecofys - Gli obiettivi da raggiungere per il 2020 nello sviluppo del fotovoltaico sono stati recentemente doppiati, dopo che i target iniziali erano già stati raggiunti quattro anni prima del previsto».  <p> <p>   <p> <p>Il problema maggiore, a questo punto, è proprio il grosso blocco di Paesi in gran parte occidentali (Europa compresa) le cui politiche sono tuttora insufficienti   . «La loro inerzia porterebbe il pianeta a scaldarsi di oltre 3°C. Abbiamo ancora molto lavoro da fare», conclude Hanna Fekete del New Climate Institute.  <p> <p>  <p> <p> <p> <p> <p> <p><p> <p> <p><p> <p>", "time": "2018-04-10T06:00:00+01:00", "type": "scienza"}
{"title": "Dalla seta di ragno il super biomateriale ", "url": "https://www.lastampa.it/2018/04/26/scienza/dalla-seta-di-ragno-il-super-biomateriale-rB8MKYgIdpFFLfElLkdnYJ/pagina.html", "review": "", "content": "<p> <p>È stato definito il Santo Graal dei materiali. Potrebbe rivoluzionare settori come aeronautica, medicina e musica, e avere anche un ruolo nella conquista dello spazio. Peccato che finora gli unici a detenerne l’esclusiva siano i ragni. I filamenti delle loro ragnatele, anche se spessi pochi micron, sono 5 volte più forti e mille volte più economici del kevlar, la fibra sintetica che batte l’acciaio. <p> <p><p> <p>Un composto, quello dei ragni, talmente avanzato da non poter essere interamente replicabile. Nel tentativo di ricrearne la struttura si è arrivati persino a modificare il Dna delle capre, per ottenere dal loro latte un siero dalle caratteristiche simili. Un’azienda americana, la Bolth Threads, sostiene di avere in mano la molecola del portentoso materiale, ma non mostra dati verificabili. Chi invece non fa mistero delle sue ricerche è l’Oxford silk group, un manipolo di giovanissimi scienziati all’opera nei sotterranei della Dunn School of Pathology dell’Università più famosa d’Inghilterra. Il loro è un obiettivo ambizioso: riprodurre la seta di ragno, il super biomateriale capace di surclassare in flessibilità, resistenza ed ecosostenibilità i suoi concorrenti sintetici. «La struttura molecolare della seta di ragno è come una splendida aria di Verdi», racconta il professor Fritz Vollrath, alla guida del team dopo 30 anni da precursore in questo campo. «Ne percepiamo la bellezza - prosegue - ma siamo in grado di capirne solo il ritmo di sottofondo». <p> <p><p> <p>Grazie a macchinari dal valore di 2 milioni di euro, la squadra di Oxford è oggi una delle pochissime al mondo ad eseguire ricerca fondamentale sulla produzione e l’estrazione della seta di ragno. Per ricavarla il suo team alleva in serra centinaia di grossi Nephila, noti per il colore dorato delle loro ragnatele. Da ognuno di loro si possono estrarre fino a 300 metri di filamenti in 4 ore, un processo sul quale il team esegue decine di esperimenti ed analisi. Sul mercato esistono aziende che raccolgono particolari ragnatele e ne ricavano filo da cucito, venduto al pubblico a circa 140 euro al grammo. Le modalità, i macchinari e la ricerca sono però ben lontani da quelli impiegati ad Oxford, la cui seta di ragno arriva infatti a sfiorare il milione di euro al chilo. <p> <p><p> <p>Un prezzo che appare folle solo se non si comprende il vero valore di queste ricerche: «abbiamo dato vita ad aziende che applicano i nostri studi alla seta da baco - racconta Vollrath - simile a quella di ragno ma più facile da modificare, utile ad esempio in campo medico per ricostruire le cartilagini». Non solo: oltre ai tessuti ossei, le ricerche sulla seta di ragno stanno dando risultati anche nella ricostruzione dei nervi lesionati dalle cellule cancerogene e la cicatrizzazione delle ferite causate dall’ulcera diabetica. Un utilizzo, quello bioriparatore, noto sin dall’antichità, quando le ferite superficiali venivano trattate con aceto e ricoperte con tela di ragno. <p> <p><p> <p>E infine c’è l’ambiente: per riprodurre chimicamente i filamenti degli aracnidi basterebbe la semplice acqua. Ciò rende questo materiale «tanto biocompatibile, economico e forte da poter sostituire molti polimeri sintetici e la loro inquinante produzione», spera Vollrath. Non a caso sull’Oxford silk group sono convogliati finanziamenti per 30 milioni di euro. L’ultimo, da due milioni e mezzo, è stato stanziato da Bruxelles: se le ricerche daranno i frutti sperati, l’industria manifatturiera europea potrà contare su fibre più efficienti prodotte con meno energia. <p> <p><p> <p>E poi ci sono i militari. Le cifre non sono note ma gli intenti sì: l’aviazione Usa punta ad un materiale con cui realizzare aerei super leggeri e resistenti. L’esercito britannico scommette su un tessuto che contenga le esplosioni, e si sperimentano delle tute in seta che impediscano a schegge e proiettili di penetrare sotto alla pelle e causare infezioni. Infine, nell’immaginazione del professor Vollrath c’è anche lo spazio: un giorno, secondo il luminare di Oxford, attorno all’orbita terrestre sarà possibile spedire robot capaci di tessere vere ragnatele con cui imbrigliare i detriti spaziali, limitando i danni ai satelliti e alle missioni spaziali.<p> <p> <p> <p>In Italia, invece, un imprenditore ha scommesso sulla musica. Luca Alessandrini, dopo quattro anni di ricerche in Inghilterra, ha sviluppato un violino in seta di baco, in cui ha inserito anche quella di ragno. «È come se avessi aggiunto delle venature più elastiche e tenaci - spiega il trentenne marchigiano - e il risultato è una ricchezza armonica che supera quella dei classici strumenti da liuteria». Entro l’anno arriveranno anche un violoncello e una chitarra acustica. Perché, a quanto sostiene Alessandrini, la seta di ragno suona davvero bene. <p> <p><p> <p> <p> <p> <p> <p><p> <p> <p><p> <p>", "time": "2018-04-26T02:00:00+01:00", "type": "scienza"}
{"title": "Per la Fao la rivoluzione verde è arrivata al capolinea ", "url": "https://www.lastampa.it/2018/04/12/scienza/per-la-fao-la-rivoluzione-verde-arrivata-al-capolinea-6R5m0KiyfZM16lRNDzBg5K/pagina.html", "review": "", "content": "<p> <p>Forse non è ancora arrivata l’ultima ora dell’agricoltura chimica e della agroindustria, ma sicuramente si avvertono nell’aria i segni di un venticello – forse di un vero e proprio vento -avverso a quella che una volta era stata definita la ‘rivoluzione verde’. A far risuonare uno dei rintocchi della campana sono le Nazioni Unite che la scorsa settimana, nel Simposio sull’Agroecologia che si è tenuto a Roma alla FAO, hanno parlato abbastanza chiaro: “Il modello della rivoluzione verde, iniziata dopo la seconda guerra mondiale, è esaurito”. Parole pronunciate dal direttore della FAO José Graziano da Silva, in una sede che più istituzionale non si può, di fronte a 700 delegati in rappresentanza di 72 governi, di circa 350 organizzazioni non-governative e di sei agenzie ONU. <p> <p><p> <p>Non si tratta certo di un messaggio isolato: nella dichiarazione finale del summit, assieme a una lunga lista di azioni positive per far partire una sorta di rivoluzione verde-verde è inclusa la raccomandazione ai governi perché sviluppino politiche e quadri legislativi che promuovono e sostengono l’agroecologia e i sistemi alimentari sostenibili, oltre a rimuovere “incentivi perversi” all’agricoltura non sostenibile. <p> <p><p> <p>Quello che non ha funzionato, nella cosiddetta rivoluzione verde del dopoguerra, è stata la prova sulla lunga distanza. Dopo un primo momento in cui la trasformazione dei campi in ordinate distese agroindustriali ha fatto aumentare la disponibilità di cibo del 40% a livello procapite, è cominciata un’epoca in cui il trend positivo si è interrotto. L’anno scorso, erano ancora 815 milioni le persone che rischiano la morte per fame, a livello mondiale, mentre i dati sull’inquinamento della terra, dell’acqua, dell’aria e degli stessi cibi nel piatto sono saliti e continuano a salire a livelli sempre più allarmanti. Sono stati infatti scaricati sull’ambiente e sulla salute– secondo la stessa analisi degli esperti FAO – i bassi prezzi dei cibi, che non hanno mai tenuto conto dei danni provocati dall’inquinamento. <p> <p><p> <p>Insomma, quello che si è affacciato al summit di Roma è un approccio radicalmente diverso e molto più vario all’agricoltura, che non solo fornisce cibo ma una serie di servizi insostituibili. Per il Presidente del Simposio FAO, il brasiliano Braulio Ferreira de Souza Dias, “l’agroecologia offre benefici multipli, per la sicurezza alimentare e la resilienza, per rafforzare i mezzi di sussistenza e le economie locali, per diversificare la produzione alimentare e le diete, per migliorare la fertilità e la salute dei suoli, per aiutare ad adattarsi ai cambiamenti climatici e a mitigarne gli effetti, oltre a contribuire a preservare le culture locali e i sistemi di conoscenze tradizionali”. <p> <p><p> <p>A dover diventare protagonisti di questa seconda rivoluzione verde, dovranno quindi essere i piccoli agricoltori piuttosto che le grandi aziende dell’agrochimica, ma i veri agenti del cambiamento sono i consumatori, hanno sottolineato molti degli interventi. Fabio Brescacin, presidente di NaturaSì – unica azienda dell’agroalimentare presente nel panel degli interventi – ha chiarito oltre ogni ambiguità la centralità il potere di chi acquista: “I consumatori interessati al biologico crescono velocemente. Solo in Italia possiamo calcolare che in almeno mezzo milione di famiglie il bio si consumi frequentemente. Ma a livello generale non c’è una vera coscienza di quello che vuol dire coltivare un campo. Pagare al produttore 8 centesimi al chilo i pomodori significa condannarlo a inquinare, perché quel prezzo non ripaga i costi di un’agricoltura pulita. Occorre quindi – conclude – pensarla in termini nuovi, anche rispetto al giusto prezzo che i consumatori devono scegliere di pagare per sostenere tutti i servizi ambientali e sanitari forniti dall’agricoltore”.<p> <p><p> <p> <p> <p> <p> <p><p> <p> <p><p> <p>", "time": "2018-04-12T09:17:42+01:00", "type": "scienza"}
{"title": "I tesori nascosti della Sila ", "url": "https://www.lastampa.it/2018/04/13/scienza/i-tesori-nascosti-della-sila-9TuFg9RJlzU97WvT1oO58L/pagina.html", "review": "", "content": "<p> <p>Giovani imprenditori crescono in Sila. A contrastare lo spopolamento delle aree interne della Calabria. Nuove energie e idee coraggiose (e contagiose) per un giovane Parco nazionale (istituito nel 1997 ma attuato solo nel 2002), con un giovane direttore, il quarantenne Giuseppe Luzzi. Turismo sostenibile, studi floro-faunistici, ciclovie e produzioni agroalimentari di qualità sono alcuni tra gli esempi virtuosi, a capovolgere l'assioma che vede questa regione a cavallo del Mediterraneo presa sempre - e solo - a modello negativo. Un tour nato con l'intento di promuovere una manifestazione di sleddog (la corsa con le slitte trainate dai cani huskies) è l'occasione per fare la conoscenza con realtà sorprendenti.  <p> <p> <p> <p>Lo sleddog in Sila nasce da un'idea di Paolo Spina, gestore del Centro sci di fondo di Carlomagno, altopiano a 1.500 metri di quota. Da appassionato cinofilo, una decina di anni fa propose al Parco e alle comunità montane di portare da queste parti la corsa dei cani da slitta nata nei paesi artici più di un secolo fa, e fare dell'altopiano silano il punto più meridionale dove vedere e praticare lo sleddog. \"Ogni anno contiamo più presenze, non a caso oggi abbiamo il pluricampione Gianni Sabella, oltre a Renato Alberoni del Centro Sleddog Marmarole e Ararad Khatchikian, i massimi esperti di questa disciplina\" ci dice Spina. <p> <p><p> <p> <p> <p><p> <p>Dalle nevi dell'altopiano innevato - proprio nel giorno in cui si inaugura dopo anni di lavoro il nuovo impianto di risalita di Lorica - non può mancare una passeggiata nei boschi con le ciaspole, in compagnia di Giacomo Gervasio e Francesca Crispino, naturalisti e guide del Parco. Ci fanno ascoltare l'ululato di un lupo registrato, utilizzato dai ricercatori per ottenere - in base alla frequenza e al tipo di risposte – elementi utili per realizzare i censimenti. \"La Sila è uno dei grandi serbatoi storici della presenza del lupo in Italia, da dove poi si è irraggiato su tutta la dorsale appenninica – ci dicono - . Oggi nel comprensorio silano stimiamo la presenza di circa 40-45 lupi suddivisi in 6-7 branchi di cui 3 nell'area Parco. Il lupo è un grande viaggiatore e le nostre video trappole ci mostrano immagini di un piccolo nucleo che si spinge fino al mare, nel Salento. Purtroppo è ancora vittima del bracconaggio\".<p> <p><p> <p>Scendiamo di 200 metri per conoscere il vigneto più alto d'Europa, frutto della perseveranza del giovane ingegnere Emanuele De Simone, che in una frazione di Longobucco ha portato avanti il sogno del nonno. Circondato da una foresta di pini larici e con vista mozzafiato sul lago Cecita, ci racconta l'emozione di un sogno che si realizza nonostante le rigide temperature dell'inverno silano. 10mila bottiglie l'anno sono più che sufficienti per una produzione di stampo familiare. Noi assaggiamo il delizioso mosto cotto, ottimo per guarnire frutta, castagne o dolci. In piena Sila si producono - oltre alle celebri patate silane IGP, ottime nella ricetta locale \"m'pacchiuse\") - anche alimenti che non ti aspetti, come uno Yogurt bio da leccarsi i baffi e il gelato dell'azienda agricola Scrivano, a pochi km da Camigliatello. <p> <p><p> <p>\"La Sila è un paradosso paesaggistico - scrive in una delle sue guide il fotografo calabrese Francesco Bevilacqua - che inaspettatamente ricorda la Norvegia, con i pini e gli abeti più alti di quelli norvegesi, così a breve distanza dal Mediterraneo. E questa sensazione si ha soprattutto nei mesi invernali, con la neve che ammanta le grandi selve di latifoglie e conifere. Sembra di trovarsi in una sorta di \"grande Nord del Sud\" scagliato nel cuore del Mediterraneo\". Non a caso gli ecosistemi forestali della Sila sono, assieme alle Alpi, candidate a patrimonio mondiale per criteri naturali dal consiglio direttivo della Commissione nazionale italiana dell'Unesco.<p> <p><p> <p>Il Parco Nazionale della Sila protegge circa 73.000 ettari di monti e foreste, comprendenti 21 comuni distribuiti in 3 province (Cosenza, Crotone e Catanzaro). La giovane guida del Parco Noemi Guzzo, di San Giovanni in Fiore, dopo aver studiato a Roma è tornata nella sua Sila e ha rilevato con il compagno una casa in legno in foresta e ne ha fatto una splendida baita (\"La casa della montagna\") che sembra di stare in Nord Europa. È lei che ci racconta la particolarità del villaggio chiamato Silvana Mansio, tra Camigliatello e Lorica, dove sembra di stare nel paese delle fate: \"Nasce nel 1932, il nome è un latino maccheronico, in pratica vuol dire \"Un soggiorno nel bosco\". Qui non c'era che una casetta rosa, un impresario di Varese durante un soggiorno in Calabria si innamorò di questo posto e decise di investire e di costruirvi, rispettando lo stile delle baite in legno. Negli anni il villaggio ha mantenuto questo stile unico. Un punto di ritrovo per gli appassionati della quiete e della montagna. Proprio tra i boschi di Silvana Mansio nel 1942 furono girati i film \"Il lupo della Sila\" e \"Il bandito Musolino\".<p> <p><p> <p>Pietro Lecce, ristoratore e gourmet, ci racconta la ricchezza che viene dalla terra alle nostre tavole: \"Il nostro è un territorio baciato dalla fortuna, ma non è stato mai valorizzato. Pensi che noi raccogliamo nel periodo giusto il tuber magnatum il tartufo che si vende ad Alba. Poi c'è il tartufo del Borbone, che fa bene al fegato. In questi giorni il protagonista è l’ Hygrophorus marzuolus, un fungo 'dormiente' che si trova sotto i faggi piccoli e gli abeti grandi, è coperto sempre da fogliame di faggio e aghi di pino e spunta appena si scioglie la neve. E' considerato da tutti gli esperti micologi uno dei migliori funghi al mondo. Abbiamo erbe spontanee come il timo selvatico, e tante altre: un grande patrimonio enogastronomico che dobbiamo far conoscere\".<p> <p><p> <p>Alla tutela e valorizzazione di questo patrimonio guarda finalmente con interesse la Regione Calabria, come conferma Giovanni Aramini, dirigente parchi e aree protette: “La strategia regionale per la valorizzazione delle aree protette che il Governo regionale ha messo in atto parte dalla consapevolezza che abbiamo un patrimonio immenso di naturalità, ma in passato non ne siamo stati abbastanza consapevoli. Il 40 % del territorio regionale appartiene al sistema delle aree protette. Abbiamo 3 grandi parchi nazionali e 178 siti di interesse comunitario. Dobbiamo fare due cose: conservare questo patrimonio e valorizzarlo. Per farlo, oggi possiamo contare anche sui fondi del Programma di sviluppo rurale, che adesso guarda anche all'ambiente, e quelli del POR, Piano Operativo regionale. Il progetto relativo alla ciclopista dei parchi, che collegherà i parchi del Pollino e Aspromonte per 540 chilometri passando per l'altopiano della Sila e il parco regionale delle Serre, è un progetto già operativo con 10 milioni di euro resi già disponibili”.<p> <p> <p> <p> <p> <p><p> <p> <p><p> <p>", "time": "2018-04-13T06:00:00+01:00", "type": "scienza"}
{"title": "Alpi, le regioni di sette Paesi per il cuore verde d’Europa ", "url": "https://www.lastampa.it/2018/04/16/scienza/alpi-le-regioni-di-sette-paesi-per-il-cuore-verde-deuropa-BhofiakWcZcsBofpFF86dP/pagina.html", "review": "", "content": "<p> <p>Abbattere i confini che corrono sui crinali delle Alpi, cooperare tra regioni di Stati diversi per lingua e cultura, ma i cui abitanti vivono nelle valli o ai piedi dei massicci montuosi, trovare soluzioni comuni alle questioni ambientali, economiche, agricole, alla ricerca, al turismo, ai trasporti. Questo, in sostanza, il senso di Eusalp, la strategia europea per la macroregione alpina.<p> <p> <p> <p>In concreto: nove azioni per una strategia comune. Qualche esempio: creare un network per la ricerca scientifica transnazionale, puntare sul turismo del benessere, sostenere modalità di trasporto sostenibile, ridurre il consumo di suolo, incrementare la produzione di energia rinnovabile. Insieme. Attori: le regioni alpine di Francia, Italia (Valle d’Aosta, Piemonte, Lombardia, Veneto, Friuli Venezia Giulia e Province autonome di Trento e Bolzano), Germania, Austria, Slovenia, più Svizzera e Liechtenstein.<p> <p> <p> <p>Eusalp è la più giovane tra le strategie macroregionali messe in campo dall’Unione europea. In Germania, all’interno del futuristico Bmw Welt di Monaco, si sono tenuti un Forum e l’assemblea conclusiva dell’anno di presidenza bavarese, la seconda dopo quella slovena del 2016. Nel 2018 toccherà al Tirolo austriaco. Nata su richiesta delle stesse regioni, e non per imposizione dell’Unione, ha alcune caratteristiche uniche: rappresenta un territorio geografico unito e interdipendente, al di là dei confini nazionali, è l’incrocio di tre culture (latina, tedesca, slava), affronta concretamente problemi comuni che si risolvono solo condividendoli, include regioni di due Stati non Ue per i quali questa conferenza “potrebbe essere un buon training per diventare membri dell’Unione”, scherza (ma un po’ ci spera) Walter Deffaa, direttore generale delle politiche regionali della Commissione europea.<p> <p> <p> <p>Numeri impressionanti   <p> <p>Ottanta milioni di abitanti in 48 regioni, 120 milioni di turisti l’anno, 180 gruppi montuosi, 30mila specie di animali e 13mila piante, le Alpi rappresentano il 39% della flora europea. Ma i problemi da affrontare, soprattutto quelli ambientali, non mancano. A partire dai cambiamenti climatici: la catena montuosa più importante del Vecchio continente risente più di altre regioni dell’aumento delle temperature: la biodiversità è in pericolo, nonostante l’incremento della superficie dei boschi. Le riserve d’acqua diminuiscono per effetto della fusione dei ghiacciai e delle minori precipitazioni annue. <p> <p> <p> <p>Anche l’inquinamento, in territori così popolati, è notevole: l’autostrada del Brennero che collega Alto Adige e Tirolo austriaco, per esempio, “sopporta un traffico che ha ormai raggiunto limiti umani e naturali” sostiene Günter Platter, presidente del Tirolo. Due milioni e 200mila Tir l’anno, il doppio rispetto a quelli che passano per la Svizzera, spingono ad accelerare misure di regolamentazione del flusso, in attesa dell’apertura della galleria prevista per il 2026. Sempre sul versante italiano non se la passano meglio le strade e i passi delle Dolomiti: l’adozione di una mobilità sostenibile non è più dilazionabile.<p> <p>   <p> <p>Corina Cretu, commissaria europea per la politica regionale e urbana, crede fortemente in Eusalp e spinge per un impegno maggiore delle Regioni e degli Stati dell’Unione europea: “Serve un approccio più coeso in modo che tutti i programmi marcino nella stessa direzione. Le Regioni alpine sono tra le più ricche d’Europa, dunque anche dopo la Brexit, con meno risorse economiche a disposizione, potranno raggiungere ottimi risultati”. L’Unione, assicura Cretu, continuerà nella sua opera di facilitazione.<p> <p> <p> <p>Azioni concrete   <p> <p>Tra le azioni già in campo nell’ambito della strategia Eusalp, la rete delle città con infrastrutture verdi. Cinque città alpine hanno firmato un memorandum d’intesa per avviare un network sul tema, per collegare in modo più stretto le aree urbane e i paesaggi rurali, attraverso fiumi, boschi periurbani e altri elementi naturali, e per garantire il mantenimento di un’alta qualità della vita per il futuro. Conservare e valorizzare le risorse alpine e gestire il rischio inondazioni nell’ambito delle foreste di protezione sono altri due progetti già attivi. <p> <p> <p> <p>Un’altra segnalazione va al progetto MountErasmus, che mira alla creazione e allo sviluppo di una rete tra gli istituti agrari con l’obiettivo di migliorare la qualità dell’offerta educativa e favorire la collaborazione e gli scambi tra le scuole. Dalla Svizzera italiana un’idea per valorizzare la cucina e i prodotti alimentari di alta qualità delle valli: con l’ambizione di far riconoscere le ricette alpine come patrimonio dell’umanità dall’Unesco. “Se lo è la cucina messicana, non vedo perché la nostra debba essere da meno”, afferma Cassiano Luminati, il capofila di questa iniziativa.<p> <p> <p> <p>Il progetto è in fase embrionale   <p> <p>Marcello Modica è un giovane dottorando milanese in forza alla Tum, l’Università tecnica di Monaco. Architetto e pianificatore, coordina un progetto transfrontaliero ambizioso, pronto per un finanziamento europeo. “A Milano non mi avrebbero mai dato un ruolo di così alta responsabilità, ma in Germania il mondo accademico mi ha dato fiducia”. È al Forum come osservatore e per prendere contatti con i burocrati di Bruxelles. “Vogliamo intervenire sui siti industriali dismessi o in via di chiusura disseminati nelle nostre Alpi”, racconta alla Stampa. “Stiamo individuando quattro siti pilota: l’Italcementi di Borgo San Dalmazzo in provincia di Cuneo, un’ex fonderia di alluminio vicino a Briançon in Francia, un’industria tessile nella valle della Sava in Slovenia e un altro sito in Austria”. Coinvolti altri Atenei europei: il Politecnico di Milano, le Università di Verona, Vienna, Salisburgo e Lubiana. <p> <p> <p> <p>Il progetto prevede la riconversione dei siti e mette in gioco competenze che vanno dalla pianificazione del territorio alla tutela dell’ambiente, dall’economia alla sociologia: un tema trasversale non ancora affrontato sistematicamente, ma che merita attenzione soprattutto nelle regioni come Piemonte e Lombardia che nel passato hanno fortemente industrializzato le loro valli. La dead line per il finanziamento è fissata ad aprile 2018, ultima call del ciclo 2014-20, in attesa che, come tutti sperano, la Ue confermi il suo interesse per le Alpi, cuore verde del continente.<p> <p> <p> <p> <p> <p><p> <p> <p><p> <p>", "time": "2018-04-16T06:00:00+01:00", "type": "scienza"}
{"title": "Un milione di italiani ha l’abbonamento al car sharing ", "url": "https://www.lastampa.it/2018/04/11/scienza/un-milione-di-italiani-ha-labbonamento-al-car-sharing-WLRfKmNFRlFVsvyGOBHxFK/pagina.html", "review": "", "content": "<p> <p>Mobilità condivisa, che passione! Non solo per interpretare i nuovi stili di vita, per ridurre inquinamento e congestione del traffico, ma anche per ridurre il tasso di motorizzazione che vede l’Italia - con 700 auto ogni 1000 abitanti - primeggiare in Europa in questa non ambita classifica. Una svolta sembra possibile, secondo i dati emersi dalla seconda Conferenza Nazionale organizzata dall’Osservatorio Nazionale sulla sharing mobility, promosso dal ministero dell’Ambiente e dalla Fondazione Sviluppo sostenibile. Circa un italiano su tre può, infatti, usufruire di almeno un servizio di mobilità condivisa e almeno due cittadini su tre conoscono bene il car sharing o, comunque, ne hanno sentito parlare; il 54,5%, poi, è disposto ad utilizzarlo principalmente in alternativa agli spostamenti con l’auto di proprietà.<p> <p><p> <p>Sono soprattutto i giovani, a essere orientati sempre meno alla proprietà dell’auto in favore del semplice uso, tanto che - come ha spiegato Luigi Onorato, partner di Deloitte - “il tasso di motorizzazione degli italiani tra i 18 e i 45 anni è passato dal 53% del 2005 al 37% del 2016”. Una simulazione, inoltre, realizzata dall’ International Transport Forum sulla città di Lisbona, ha dimostrato che, se si sostituisse il 50% dei veicoli circolanti con veicoli condivisi e trasporto pubblico, si potrebbe realizzare lo stesso numero totale di spostamenti giornalieri, ma con una riduzione sino all’82% del numero di auto. <p> <p><p> <p>In Italia i servizi che hanno avuto maggiore diffusione nell’ultimo anno sono il bike sharing, il car sharing, ma anche il carpooling, lo scooter sharing e il bus sharing, oltre alle nuove App, che in un’unica piattaforma permettono di prenotare e acquistare tutta la sharing mobility a disposizione nelle città italiane. Questo successo è confermato anche dai numeri che negli ultimi anni sono lievitati, arrivando a circa 40.000 biciclette offerte in bike sharing in 265 Comuni (un primato europeo), circa 8.000 auto in car sharing per 1.077.589 utenti, nelle due formule free floating (l’auto che si preleva e si lascia ovunque) e station-based (si preleva e lascia in appositi spazi) e a circa 2,5 milioni di utenti per il carpooling extraurbano. Continua inoltre a salire il numero di veicoli a zero emissioni, è elettrico infatti il 27% degli scooter e delle auto condivise che circolano nelle città italiane.<p> <p><p> <p>Nel triennio 2015-2017 i principali servizi di mobilità condivisa sono aumentati del 50%. Dal punto di vista territoriale, le regioni del sud hanno fatto registrare una crescita più forte con un più 57% nel triennio, ma la condivisione resta ancora appannaggio del nord e Milano si conferma la capitale italiana per sharing mobility.<p> <p><p> <p>Tutti questi nuovi servizi di sharing mobility sono in grado d’intercettare, già oggi, una domanda di mobilità che intende progressivamente fare a meno del mezzo di trasporto individuale, una tendenza questa, osservabile in tutte le società industriali avanzate, che è destinata a consolidarsi ulteriormente e che potrà “battere l’avversario”, cioè l’auto di proprietà, sul suo terreno elettivo: comodità, economia, status. <p> <p><p> <p>Una nota dolente in questo quadro è che i principali servizi di mobilità condivisa sono concentrati in poche aree urbane: Milano, Roma, Torino e Firenze. Dei 7.679 veicoli in car sharing censiti al 31/12/2017, il 43% è, infatti, al servizio della sola città di Milano, seguita da Roma con il 24% dei veicoli, Torino con 15% dei veicoli e Firenze con l’8%. Lo stesso vale per il bike sharing, più di due terzi del totale delle biciclette in condivisione circola sulle strade di Milano (44%), Torino (13%), Firenze (8%), Roma (5%) e lo scooter sharing è presente solo a Milano e Roma. Eppure proprio il centro urbano è territorio di elezione della mobilità condivisa: “Proprio in città - afferma Edo Ronchi, Presidente della Fondazione Sviluppo Sostenibile - ci sono le maggiori opportunità perché il modello di mobilità individuale venga messo in discussione da quello basato sui servizi condivisi e pubblici. Gli impatti negativi della mobilità si riscontrano, infatti, maggiormente nelle aree urbane dove avviene la maggior parte degli spostamenti”.<p> <p><p> <p> <p> <p> <p> <p><p> <p> <p><p> <p>", "time": "2018-04-11T00:01:00+01:00", "type": "scienza"}
{"title": "Ciafani, Legambiente: “Al Paese serve uno ‘EcoSbloccaItalia’” ", "url": "https://www.lastampa.it/2018/04/17/scienza/ciafani-legambiente-al-paese-serve-uno-ecosbloccaitalia-PuplY6FPJAHMHWGzSR8mVO/pagina.html", "review": "", "content": "<p> <p>La scorsa legislatura è andata bene: mai così tanti i provvedimenti ambientali approvati, fra i quali alcuni molto importanti e attesi. Ma ora che è appena iniziata la nuova, bisognerà mettersi d’impegno per proseguire e migliorare. Da cosa partire? “Servirebbe un ‘EcoSbloccaItalia’ da varare nei primi 100 giorni di attività nel nuovo Governo”, di segno opposto al decreto targato Renzi, e si dovrà convincere il prossimo Esecutivo “di una cosa sulla quale nessun governo ha mai puntato, e cioè fare delle politiche ambientali un pilastro delle politiche governative del Paese”. In tutto ciò, nessuno spazio all’abusivismo e al consumo di suolo e avanti con le demolizioni dei manufatti fuorilegge, liberando i Sindaci dalle abnormi pressioni che subiscono. A fare il punto è Stefano Ciafani, neopresidente di Legambiente, da poco alla guida dell’associazione che conta 115mila tra soci e sostenitori organizzati su 20 sedi regionali e mille circoli locali.<p> <p><p> <p>“In attesa che si definisca il quadro sul futuro governo abbiamo ben chiara una cosa: metteremo in campo anche in questa legislatura una strategia ad hoc sul Parlamento - spiega Ciafani - La scorsa legislatura è stata quella che nella storia repubblicana ha approvato il maggior numero di leggi di iniziativa parlamentare sui temi ambientali: gli ecoreati, la legge sulle agenzie ambientali, il Collegato ambientale, lo spreco alimentare, i Piccoli Comuni ma anche su cotton fioc biodegradabili e microplastiche nei cosmetici”. <p> <p><p> <p>Tutte leggi di iniziativa parlamentare “che siamo riusciti a far approvare grazie a una tessitura che ha contribuito a far nascere maggioranze trasversali, con i gruppi Pd, Sel e M5S”. In questa legislatura “faremo la stessa cosa rivolgendoci a tutti i gruppi parlamentari - prosegue - sapendo però che tra quelli M5S, che oggi conta un terzo dei parlamentari, quelli del Pd e quelli di LeU, arriviamo ad almeno il 60% dei seggi”. Da loro, quindi, “ripartiremo - continua il presidente di Legambiente - per completare in questa legislatura le riforme che non sono state approvate definitivamente nella scorsa legislatura o far approvare leggi mai discusse”. <p> <p><p> <p>Insomma, lancia la sfida Ciafani, “vediamo se il prossimo governo italiano farà una cosa che mai nessun governo del nostro Paese sinora ha fatto: scommettere sulla chiave ambientale per far ripartire economia e industria”. Quindi “faremo pressing sul Parlamento da subito”, garantisce, “per completare alcune leggi che non sono state approvate, come quella sul consumo di suolo, fondamentale per fermare l’occupazione di suolo vergine e far ripartire l’edilizia, in fortissima crisi, con interventi di riqualificazione del patrimonio esistente e rigenerazione urbana”. <p> <p><p> <p>Poi c’è “una cosa sulla quale nessuno lavora, e non è casuale: una norma per semplificare gli abbattimenti degli ecomostri abusivi”. Infatti “restano in piedi edifici, quartieri in alcuni casi, completamente abusivi, oggetto anche di sentenze passate in giudicato ma sulle quali i Comuni non rispettano la legge perché vittima del ricatto elettorale”. I sindaci che hanno provato a far rispettare la legge “o non sono stati rieletti o hanno perso la maggioranza in consiglio comunale o sono stati minacciati, anche di morte”. E allora, esorta Ciafani, “bisogna approvare in questa legislatura una legge che centralizzi le competenze per abbattere gli ecomostri allo Stato, che attraverso le prefetture può praticare il rispetto della legge”. Questa “è una battaglia che non si intesta nessuno” ma “saremo la goccia cinese per spaccare questa pietra molto dura come abbiamo fatto per 21 anni con la legge sugli ecoreati”.<p> <p><p> <p>Non basta, oltre a sanare le ferite bisogna guardare oltre. “All’Italia serve un vero SbloccaItalia - auspica il presidente di Legambiente - non quel decreto profondamente sbagliato che fu approvato dal governo Renzi”, ma un provvedimento “che permetta ad esempio di costruire quel chilometro di ferrovia che manca per collegare il molo portacontainer di Gioia Tauro e quello di Taranto alla rete ferroviaria nazionale: un chilometro per parte. Linee mai realizzate perché in Italia i container devono continuare a viaggiare sulla gomma, sui camion, in un Paese vittima delle lobby dell’autotrasporto e dei petrolieri, tenuti invece nello SbloccaItalia di Renzi in grande considerazione”. <p> <p><p> <p>Stesso discorso “per la lobby degli inceneritori: questo ‘EcoSbloccaItalia’ “dovrebbe fare in modo che nel Paese l’economia circolare, antitetica agli otto impianti previsti nel dl del governo Renzi, si possa sviluppare, evitando che i termovalorizzatori esistenti, affamati dall’aumento della differenziata, debbano venir alimentati da rifiuti che arrivano su camion da fuori regione” aggravando i problemi già esistenti sulle strade e l’inquinamento. Uno sviluppo dell’economia circolare “che però si deve concretizzare rimuovendo gli ostacoli non tecnologici, fatti di burocrazia e di decreti sul riciclo delle materie prime seconde che non vengono mai approvati, e con l’impiantistica, rendendo possibile costruire gli impianti per trattare l’organico differenziato nel Centro-Sud, coi digestori anaerobici per consentire di fare compost e produrre biometano da immettere in rete e da usare anche per l’autotrazione”.<p> <p><p> <p>Quello che tratteggia il nuovo presidente di Legambiente è un programma che fa perno sulla lotta ai cambiamenti climatici, sulla tutela ambientale, sulla sostenibilità, ma che soprattutto è funzionale a uno sviluppo che illumina tanto i settori produttivi del Paese più avanzati quanto quelli oggi in difficoltà. Una situazione nella quale i dicasteri dello Sviluppo economico e dell’Ambiente potrebbero essere la stessa cosa? “E’ auspicabile - valuta Ciafani - ma ad oggi non vedo le condizioni, perché quando si tratta di ambiente nelle stanze dello Sviluppo economico si parla una lingua piuttosto sconosciuta. Non siamo ancora pronti”, e “vista la situazione, sino a oggi c’è stato e c’è bisogno anche del ministero dell’Ambiente, quale inevitabile presidio”. <p> <p><p> <p>Intanto, però, con un occhio alle alchimie politiche che ci porteranno a una nuova maggioranza e a un nuovo esecutivo, “è fondamentale che al ministero dell’Ambiente ci siano competenze e persone che credano fortemente che l’ambiente non è degli ambientalisti ma un pezzo dell’identità italiana e un pezzo del motore economico del Paese - conclude il presidente di Legambiente - L’augurio è che il prossimo ministro dell’Ambiente sappia far valere la centralità della sostenibilità nelle politiche dell’Italia come succede nei Paesi più maturi, come avvenuto recentemente addirittura in Cina”.<p> <p> <p> <p> <p> <p><p> <p> <p><p> <p>", "time": "2018-04-17T06:20:00+01:00", "type": "scienza"}
{"title": "Sogin: “Pronti sul Deposito delle scorie nucleari, ma decida il nuovo governo” ", "url": "https://www.lastampa.it/2018/04/19/scienza/sogin-pronti-sul-deposito-delle-scorie-nucleari-ma-decida-il-nuovo-governo-izRXkCQXMEDCPFYMnkrK2N/pagina.html", "review": "", "content": "<p> <p>Il 2017 è stato un anno record per Sogin, sia per quanto riguarda le attività di smantellamento che per l’efficienza gestionale. Lo ha dichiarato Luca Desiata, amministratore delegato della società di Stato responsabile del decomissioning degli impianti nucleari. Si tratta della seconda migliore performance per le attività di smantellamento, con un incremento del 13% rispetto alla media storica 2010-2016.<p> <p><p> <p>Chiaramente resta centrale la questione del Deposito Nazionale, con l’infinita attesa della CNAPI, tra paure elettorali, i tweet del ministro Calenda e i timori dei cittadini. <p> <p><p> <p>Alla Sogin si dicono pronti: “Abbiamo elaborato la Cnapi che è in attesa del nulla osta da parte delle autorità competenti. Dopo di che partirà il processo di condivisione per il territorio. Tra il 2015 e 2016 c’è stato un vuoto comunicativo, la comunicazione è ripresa con il tweet di Calenda. C’è stata un’accelerazione a inizio 2018, oggi siamo in attesa di nulla osta per la pubblicazione”. <p> <p><p> <p>L’auspicio è quello che il prossimo governo, qualunque forma abbia, riprenderà il dibattito in modo trasparente, basandosi su criteri tecnici. Per Desiata bisogna puntare a informare i cittadini in modo serio, mettendoli al corrente dei benefici che porterebbe il Deposito nazionale sul territorio: “Noi riteniamo il deposito nazionale essenziale per la messa in sicurezza, ha un bassissimo rischio ambientale e invece molti benefici sul territorio, ma siamo consapevoli delle paure dei cittadini, per questo siamo pronti a condividere informazioni con loro”. <p> <p><p> <p>Ma quali sarebbero secondo la Sogin questi benefici sul territorio? Desiata parla di vantaggi infrastrutturali e benefici occupazionali a lungo termine, nell’arco di 50 o 60 anni, più le compensazioni dovute ai comuni. L’ad di Sogin si dice ottimista, sia sulla tempistica che sulla possibilità di informare e convincere le singole aree. Fino ad oggi però sono prevalse le paure, comprensibili, di chi sa di vivere in aree ad alto rischio idrogeologico. E con le paure dei cittadini la politica si è bloccata, soprattutto in prossimità delle elezioni.<p> <p><p> <p>Per quanto riguarda la conclusione della bonifica della Fossa 7.1 nell’impianto Itrec di Rotondella, in Basilicata, recentemente posto sotto sequestro preventivo dalla procura, Sogin assicura che concludere l’operazione è uno degli obiettivi del 2018. Desiata ci tiene a chiarire: “Non si tratta di inquinamento radioattivo ma chimico, di cui non siamo responsabili ma che abbiamo evidenziato e comunicato”. <p> <p><p> <p>E per quanto riguarda dove andranno le acque contaminate si limita a dichiarare che l’azienda ottempererà alle disposizioni della procura. “Finora però possiamo assicurare che lo scarico a mare è stato nei limiti chimici e radiologici previsti”. <p> <p><p> <p>Per quanto riguarda gli smantellamenti, a Garigliano il camino della centrale nucleare è stato rimosso lo scorso anno grazie a dei robot con tecnologia italiana. <p> <p>Alla centrale di Latina invece è entrato in esercizio l’impianto LECO, per l’estrazione e il condizionamento dei fanghi radioattivi. A Casaccia sono state smantellate scatole a guanti di III livello, sono state avviate le operazioni sulle scatole di IV livello. <p> <p><p> <p>Ora, spiega Desiata, la sfida principale è quella dello smantellamento dei vessel, il cuore del nucleare. <p> <p><p> <p>“Si tratta della parte delle centrali a più alta complessità. Bisogna allagare tutta la parte superiore della testa del vessel e lavorare in maniera remota per tagliare il vessel e inserirlo nei fusti”. I tempi non sono brevi, dato che ci vogliono da 6 mesi a un anno solo per la progettazione e altrettanto per la fasi autorizzative. “Ma siamo pronti alla centrale di Trino, Vercelli – assicura Desiata - appena arriva l’autorizzazione inizieremo a sbullonare e ad aprire la testa del vessel”. <p> <p><p> <p>Un risultato che alla Sogin tengono molto a sottolineare è quello dell’efficienza gestionale. Il 2017 ha visto infatti una riduzione strutturale dell’organico, con 94 unità in meno e 5, 9 milioni di euro in meno rispetto al picco di marzo 2016. “Snellire la struttura aziendale comporta una riduzione dei costi – specifica Desiata – non solo quelli diretti e indiretti di decommissioning, ma anche un notevole risparmio per il consumatore elettrico”.<p> <p><p> <p>Altri risultati importanti sono il forte incremento delle commesse per terzi in Italia e all’estero, triplicate nel 2017 rispetto al 2016 e la riduzione per la prima volta di una voce di costo del piano a vita intera, grazie alla rinegoziazione di alcuni contratti nel combustibile che ha portato ad un risparmio di 26 milioni di euro. <p> <p><p> <p>Desiata si dice orgoglioso dell’andamento di Sogin, che, sottolinea, è un’azienda con patrimonio specialistico unico in Italia. “Gli obiettivi per il 2018 sono quelli di consolidare l’efficienza gestionale, e poi vogliamo che sia l’anno migliore per lo smantellamento”. <p> <p><p> <p>Altri obiettivi previsti per il 2018 sono la conclusione del decommissioning dell’impianto di Bosco Marengo, con relativo raggiungimento della cosidetta fase di brown field e le attività preliminari per l’attacco dei vessel delle centrali di Trino e Garigliano. <p> <p> <p> <p> <p> <p><p> <p> <p><p> <p>", "time": "2018-04-19T20:46:44+01:00", "type": "scienza"}
{"title": "Aspettando CinemAmbiente, in anteprima a Torino un film per celebrare la Giornata della Terra ", "url": "https://www.lastampa.it/2018/04/20/scienza/aspettando-cinemambiente-in-anteprima-a-torino-un-film-per-celebrare-la-giornata-della-terra-U8NZ4EKEVfRBv7UZVev4AK/pagina.html", "review": "", "content": "<p> <p>Pianeta Terra, un giorno come gli altri. Ovvero epico, romantico, drammatico, struggente, commovente. Il film E arth – Un giorno straordinario  , atteso sequel del fortunatissimo Earth- La nostra Terra (2007), insegna proprio che, in una giornata come tutte le altre, la vita sulla Terra non ha nulla di ordinario. E lo fa attraverso le gesta, spesso gloriose, che gli  animali che la abitano compiono nell’arco di ventiquattro ore. Complice il sole, che con i suoi cambi di luce li sveglia, li nutre e ne guida i movimenti.<p> <p><p> <p>Prodotto dalla BBC e diretto dai britannici Richard Dale e Peter Webber insieme al regista cinese Fan Lixin,  Earth – Un giorno straordinario  è una storia, a tutti gli effetti. Con eroi, antagonisti, e un premio finale da conquistare: la sopravvivenza.<p> <p><p>  <p><p> <p>Grazie a riprese incredibili, il film ci mostra come ad ogni latitudine gli animali  si adoperano strenuamente per mantenere il loro posto nel mondo. C’è il cucciolo di zebra che cerca disperatamente di attraversare un fiume in piena alla ricerca di erba tenera sotto gli occhi impotenti della madre. C’è il pinguino che sfida eroicamente la morte pur di sfamare la sua famiglia. C’è il colibrì che, in un feroce incontro fra pesi piuma, lotta con l’ ape per il nettare cui anela.<p> <p><p> <p>“Per ogni specie abbiamo guardato centinaia di ore di riprese per trovare la storia giusta” ha raccontato Richard Dale, sottolineando il lavoro compiuto per ottenere e collocare in un quadro più ampio ogni singolo episodio. Il doppiaggio della voce narrante (di  Robert Redford nell’originale inglese) nella versione italiana è stato affidato a Diego Abatantuono.<p> <p><p> <p>Per agevolare la narrazione e il coinvolgimento dello spettatore, i registi hanno attinto alla tradizione del cinema di genere. E così il bradipo pigmeo tridattilo che, risvegliato da un richiamo d’amore, attraversa il fiume a nuoto e si arrampica su un albero per incontrare la sua amata, appare come l’eroe di una commedia romantica.<p> <p><p> <p>La battaglia tra due giraffe nella savana africana per la conquista del territorio e delle femmine sfocia in un duello western in piena regola. L’incontro tra le iguane appena nate e i serpenti delle Galapagos si traduce in un inseguimento ad alto tasso adrenalinico, degno dei migliori film d’azione.<p> <p><p> <p><p><p><p><p><p> <p><p> <p>Invece di limitarsi a mostrare con rigore documentaristico abitudini e comportamenti delle creature protagoniste, il film si serve insomma di immagini spettacolari per restituire a chi guarda un’esperienza cinematografica capace di celebrare la natura in tutta la sua meraviglia.<p> <p><p> <p>Una meraviglia da onorare e preservare, come ogni anno la  Giornata mondiale della Terra (22 aprile) ricorda a un’umanità distratta e, spesso, colpevole dei peggiori abusi nei suoi confronti. Proprio in occasione di questa ricorrenza, il Festival CinemAmbiente, in collaborazione con Slow Cinema e Koch Media, presenta Earth- Un giorno straordinario in anteprima domenica 22 aprile alle ore 11 al Cinema Fratelli Marx di Torino.<p> <p><p> <p>Il biglietto intero avrà un costo di 8 €. Tuttavia, tutti coloro che si presenteranno alle casse con un gadget delle passate edizioni di CinemAmbiente– di ritorno nel capoluogo piemontese dal 31 maggio al 5 giugno prossimi- il prezzo del biglietto sarà 5 €. Per gli under 18, ridotto a € 3. Il film sarà in programmazione come evento speciale nelle sale italiane solo il 22, 23 e 24 aprile.<p> <p><p> <p>* In collaborazione con eHabitat <p> <p><p> <p> <p> <p> <p> <p><p> <p> <p><p> <p>", "time": "2018-04-20T08:20:55+01:00", "type": "scienza"}
{"title": "Rinnovabili: boom di investimenti italiani, ma le imprese vanno all’estero ", "url": "https://www.lastampa.it/2018/04/21/scienza/rinnovabili-boom-di-investimenti-italiani-ma-le-imprese-vanno-allestero-2N3MBng9101LxILOtBKuvJ/pagina.html", "review": "", "content": "<p> <p>I numeri sono sorprendenti: 13,5 miliardi e una potenza di 13,4 GW. A questo equivalgono gli investimenti italiani nelle rinnovabili nel 2017, secondo i dati contenuti nella nuova edizione del Rapporto Annuale Irex, think tank italiano di riferimento per l’industria delle rinnovabili. <p> <p><p> <p>Sono cifre notevoli, che segnalano una crescita netta se si pensa che nel 2016 si parlava di 6, 8 GW. L’aumento di valore è dell’87%. <p> <p><p> <p>Il rapporto Irex, curato da Althesys, ha registrato nel 2017 oltre 200 operazioni, con i nuovi progetti come parte principale. Ma nonostante il 55% di queste operazioni sia in Italia, l’88% della potenza è all’estero. <p> <p><p> <p>Ma perché le società italiane di rinnovabili investono all’estero? C’è bisogno di maggior sostegno, anche a livello normativo? Sembra evidente che i governi che si sono succeduti finora avrebbero potuto sostenere di più l’intero settore. <p> <p><p> <p>Quindi una buona notizia che si ferma a metà, o meglio che spinge a riflettere su quanto ancora c’è da fare, come spiega l’economista Alessandro Marangoni, capo del team di ricerca e CEO di Althesys: «I numeri sono un segno di vitalità e competitività delle nostre imprese, ma anche della necessità di tornare a investire in Italia». <p> <p><p> <p>Le nuove iniziative nazionali sono in ripresa rispetto al 2016, con 1,1 GW (400 MW l’anno precedente) e quasi 1, 4 miliardi di euro, ma non è sufficiente. Gli obiettivi del 2030 sono importanti e di questo passo irraggiungibili. <p> <p><p> <p>Per Marangoni non ci sono dubbi: «In Italia ci sono stati investimenti molto importanti, tuttavia se andiamo avanti con i ritmi degli ultimi due o tre anni non arriveremo agli obiettivi del 2030. Sono necessari interventi di stimolo e policy per accelerare». L’economista sottolinea l’urgenza di una prospettiva più ampia: «Bisogna avere condizioni per dei contratti di lungo periodo, i cosiddetti PPA, che permettano di investire in un settore fortemente capital intensive. E poi è necessario lavorare sull’adeguatezza del sistema, e quindi investire sugli accumuli, anche quelli più innovativi come le batterie». <p> <p><p> <p>La tecnologia prevalente è il fotovoltaico con il 44%, seguito dall’eolico con il 20% e dalla Smart Energy che registra il 12%. Il mercato secondario degli impianti in Italia, si è dimostrato anche nel 2017 molto attivo, con oltre 1.140 MW scambiati, dei quali il 48% eolici e il 42% fotovoltaici. <p> <p><p> <p>C’è poi un settore molto importante, quello del rinnovamento degli impianti, che pesa solo per l’1% delle operazioni ma che comunque evidenzia una possibilità di rilancio del settore. <p> <p><p> <p>Per quanto riguarda i costi, eolico e fotovoltaico in Europa sono ancora in discesa, con il costo medio dell’elettricità (LCOE) dell’eolico di 44,2 euro per MWh, lievemente meno rispetto al 2016, cosa che assicura buoni ritorni degli investimenti in quasi tutti i Paesi. <p> <p><p> <p>Di grande interesse la parte del rapporto che riguarda il sistema elettrico e le possibili criticità nel 2030. Mentre infatti nel breve periodo, cioè nel 2025, non sembrerebbero esserci difficoltà, è molto probabile che ne emergano nel medio e lungo periodo, 2030-2040, anche in vista dell’invecchiamento del parco termoelettrico e degli scenari estivi. Il sistema rischia di divenire inadeguato a soddisfare i bisogni, motivo per il quale è necessario pensare concretamente agli accumuli. <p> <p><p> <p>È proprio nei sistemi di accumulo, batterie e pompaggi, oltre che nel rinnovamento del parco termoelettrico, che urge aumentare gli investimenti. <p> <p><p> <p>Accumuli e digitalizzazione: grazie al loro progresso in futuro anche i piccoli impianti dei privati cittadini possono diventare attivi nel sistema e contribuire al fabbisogno energetico generale. Marangoni sottolinea l’importanza di questa evoluzione degli impianti di piccola taglia: «Il fotovoltaico abbinato agli accumuli e all’evoluzione della digitalizzazione sarà fondamentale. Nel momento in cui anche questi piccoli impianti saranno dotati di internet of things, diventeranno gestibili anche su altre dimensioni. Chiaramente l’evoluzione deve essere contemporaneamente normativa e tecnologica». <p> <p><p> <p>Sono dati, quelli del rapporto Irex, che aiutano a capire come sia necessario attuare in concreto la Strategia Energetica Nazionale attraverso gli strumenti giusti. Oltre all’ancora atteso decreto per il periodo 2018-2020, c’è da lavorare sulle misure per il rinnovamento degli impianti esistenti, il cosiddetto capacity market e i contratti di lungo periodo. <p> <p><p> <p> <p> <p> <p> <p><p> <p> <p><p> <p>", "time": "2018-04-21T02:00:00+01:00", "type": "scienza"}
{"title": "Il ritorno (tranquillo) dei lupi ", "url": "https://www.lastampa.it/2018/12/19/scienza/il-ritorno-tranquillo-dei-lupi-XXwjgZabISk70bCFUBn2bL/pagina.html", "review": "", "content": "<p> <p>Negli anni ’70 erano praticamente estinti, se non per pochi esemplari sull’Appennino centro-meridionale. Oggi i lupi sono tornati a popolare tutto l’arco appenninico e buona parte di quello alpino. Secondo i dati del terzo rapporto Direttiva Habitat coordinato dall’Ispra, l’Istituto superiore per la protezione e la ricerca ambientale, tra il 2012 e il 2018 sono arrivati a occupare poco meno di un quarto del territorio nazionale. Stabilirne il numero esatto è difficile, perché in Italia non esiste un programma organico di monitoraggio, ma si stima che ne vivano oltre 290 esemplari sulle Alpi, tra i 1269 e i 1800 sugli Appennini. Le incursioni in pianura, vicino ai centri abitati, persino in aree costiere (come nella zona della Feniglia, in Maremma) sono oggi relativamente frequenti, generando nella popolazione un misto di fascinazione e allarme. <p> <p>Favorito dall’introduzione del divieto di abbattimento e dallo spopolamento di ampie porzioni di territorio collinare e montano, il ritorno dei lupi non è un fenomeno in atto soltanto da noi. Nel 2013 in Europa ce n’erano circa 14mila, nel 2017 erano diventati 17mila, concentrati soprattutto in Spagna e Portogallo, Svezia e Norvegia, Carpazi e Alpi Dinariche. “Vista la sua incredibile capacità dispersiva e di adattamento, però, il lupo si potrebbe virtualmente trovare ovunque in Europa”, spiega Luigi Boitani, biologo della Sapienza e tra i massimi esperti di questo predatore in Italia, al convegno organizzato a Roma dall’Ispra per promuovere l’avvio di un piano nazionale di monitoraggio. Un’iniziativa, quella di un monitoraggio organico, che sarebbe indispensabile, soprattutto per tentare di risolvere il difficile rebus della coabitazione con l’uomo. <p> <p>Negli ultimi centocinquant’anni almeno non sono stati registrati attacchi mortali a persone. Eppure, se la crescita della popolazione di lupi è una splendida notizia per la biodiversità, è impossibile ignorare il fatto che il rapporto con gli abitanti dei territori di nuova colonizzazione è assai conflittuale. Il lupo continua a essere minacciato dal bracconaggio, dagli incidenti stradali, dalle malattie trasmesse dagli animali domestici. E poi dall’ibridazione con i cani, che mette in pericolo l’integrità genetica della specie e che, secondo le indagini degli ultimi 15 anni, interessa tra l’8 e il 10% degli esemplari, con picchi del 25-30% in Toscana e addirittura del 50% nel Grossetano. <p> <p><p><p><p><p><p> <p>Per pastori e allevatori, d’altro canto, la presenza di questo indesiderato vicino di casa si traduce spesso in danni economici arginabili solo in parte, generando un conflitto sociale altissimo. Astuto e opportunista, se così lo si può definire, il lupo preferisce sempre la preda più facile: vale a dire che, tra una pecora indifesa e un cinghiale, la prima vittima sarà l’animale domestico. I dati dell’Unione zoologica italiana, riferiti al quinquennio 2010-2015 e provenienti da 15 regioni, due province autonome e nove parchi nazionali, indicano che ogni anno 2590 capi di bestiame sono vittime delle predazioni e gli indennizzi ammontano in totale a poco meno di un milione e mezzo di euro. <p> <p>Gli allevatori lamentano il fatto che i soldi, se va bene, compensano solo il costo dell’animale perso, ma non i danni indiretti, ad esempio quelli derivati dalla mancata vendita di latte, lana e formaggio. Le misure di prevenzione (recinzioni elettrificate, cani da guardiania, diffusori a ultrasuoni) non funzionano ovunque allo stesso modo, perché la loro efficacia dipende da fattori variabili, come la razza da proteggere e l’ampiezza del territorio che devono controllare, senza contare i costi di installazione e manutenzione. <p> <p>E allora, che cosa si fa? L’Ispra non fornisce soluzioni, ma l’unica strada percorribile sembra quella della comunicazione e del confronto tra le parti coinvolte, dagli allevatori ai ricercatori, dai cacciatori agli ambientalisti, portatori di interessi contrapposti. “Conoscenza e paura sono speculari, dove aumenta una, diminuisce l’altra”, sintetizza Francesca Marucco, coordinatrice scientifica del progetto europeo Life Wolfalps, che tra il 2013 e il 2018 ha lavorato sul monitoraggio e la conservazione del lupo sulle Alpi. <p> <p>Quantificare la presenza dei predatori, identificarne il patrimonio genetico, schedare i branchi è però solo il primo passo. Servirà una strategia nazionale di gestione che tuteli le attività antropiche, salvaguardando al contempo una specie che non è ancora ufficialmente “fuori pericolo”. Una sfida tutt’altro che semplice. <p> <p>Pubblicato con il contributo di Reporters in The Field, un programma della Fondazione Bosch in collaborazione con l’ONG n-ost  <p> <p><p> <p> <p> <p> <p> <p><p> <p> <p><p> <p>", "time": "2018-12-19T05:00:00+01:00", "type": "scienza"}
{"title": "L’insalata tecno: digitale, computerizzata ma bio e senza pesticidi", "url": "https://www.lastampa.it/2018/12/18/scienza/linsalata-tecno-digitale-computerizzata-ma-bio-e-senza-pesticidi-HdVMBLQtE0fjSUC0dfuHkO/premium.html", "review": "", "content": "<p> <p>Per qualcuno è la soluzione per salvare l’umanità dalla fame in un mondo sovrappopolato; per altri quella che viene ambiziosamente definita «agricoltura post-biologica» in realtà è una intelligente e abile operazione di marketing. Forse la verità è a metà strada: certo è che soprattutto negli Stati Uniti questo modello - che unisce tecniche di coltivazione di origine «bio» a soluzioni tecnologiche avanzatissime fondate su digitale e automazione - si sta diffondendo rapidamente. Il caso di Bow... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "18 dicembre 2018", "type": "scienza"}
{"title": "La foresta dietro casa ", "url": "https://www.lastampa.it/2018/12/21/scienza/la-foresta-dietro-casa-ROHiL0krFRBPm3KE2Gak7J/pagina.html", "review": "", "content": "<p> <p>Gli Üstmamò, band dell’Appennino reggiano che nel 1996 venne scelta da David Bowie per aprire il suo “Outside Tour”, tornano con il primo disco in italiano della band dopo lo scioglimento. <p> <p><p> <p>Un nuovo album, “Il Giardino che non vedi” (Gutenberg/Primigenia produzioni, www.kinomusic.it), che è insieme racconto e bosco.<p> <p><p> <p>Dal post punk, e il rock pop, i suoni del nuovo lavoro del gruppo è placidi fiumi di una terra arcaica, quasi un West nostrano, la campagna attraversata dalla spessa nebbia, tralicci e palizzate di legno, canti degli uccelli tra gli alberi e l’alba sui campi. <p> <p><p> <p><p><p><p><p><p> <p><p> <p>Nato dai luoghi originari della band, “Il Giardino che non vedi” è tempo ma anche, e soprattutto, spazio. Ogni traccia un solco per irrigare il presente: undici tracce che raccontano di foreste dietro casa, sentieri e piccoli ponti, finestre sul mondo come dipinti (la traccia, Luce mai riposa). <p> <p><p> <p>I testi degli Üstmamò sono necessità di attraversare soglia e frontiera: intraprendere la via del piccolo, per contrastare la disattenzione di una vita che fugge, la necessità di respirare aria, di nuovo, a riempire polmoni e testa. Mutare pensiero per cambiare ciò che non va. <p> <p><p> <p>Il giardino degli Üstmamò è un archetipo, il luogo piccolo da curare. Un album intimo, poetico nella misura in cui ogni parola è scelta. <p> <p><p> <p>Trovare il proprio posto nel mondo, ci dice la band, poiché l’habitat siamo noi, il pianeta di tutti. E allora se ognuno, nel suo piccolo giardino, curerà orto e creature sarà possibile salvarlo. Dal climate change, l’inquinamento, uno stile di vita che ci ha allontanati dall’essere umani, siamo una parte del mondo vasto. <p> <p><p> <p>  <p> <p> <p> <p> <p><p> <p> <p><p> <p>", "time": "2018-12-21T05:00:00+01:00", "type": "scienza"}
{"title": "La caccia al petrolio minaccia l’Alaska", "url": "https://www.lastampa.it/2018/12/23/scienza/la-caccia-al-petrolio-minaccia-lalaska-9NMJ7hxciETeBCjgj0gRPN/premium.html", "review": "", "content": "<p> <p>Muschi, carici e arbusti, ma anche caribù e orsi polari. Flora e fauna quasi intatti. A parte un villaggio nativo, la civiltà non ha intaccato i suoi 19 milioni di acri, un'area delle dimensioni della Carolina del Sud. Non ci sono strade e neanche visitatori a parte qualche sporadico cacciatore. È l’Alaska, anzi è l'Arctic National Wildlife Refuge - luogo protetto dalla bellezza austera – che è ora vicino a un rilevante cambiamento. Si ritiene infatti che il più grande giacimento di petrolio ... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "23 dicembre 2018", "type": "scienza"}
{"title": "Arriva il laser per il contadino. Farà vincere la guerra contro erbacce e pesticidi ", "url": "https://www.lastampa.it/2018/06/30/scienza/arriva-il-laser-per-il-contadino-far-vincere-la-guerra-contro-erbacce-e-pesticidi-qFWPfOGWKMSioZpT2pgaoL/pagina.html", "review": "", "content": "<p> <p>C'è qualcuno che al chiuso di disadorni centri di ricerca, sia accademici sia aziendali, si sta attrezzando per le Guerre Stellari Agricole. Per potenziare i raccolti, per migliorarne la qualità, sfruttare meglio l'energia o l'acqua, il tutto in chiave hi-tech.  <p> <p>  <p> <p>C'è un boom – appunto – stellare del settore: gli investimenti nelle tecno-startup in ambito agricolo e alimentare sono volati e hanno superato i 10 miliardi di dollari, quasi il 30% in più rispetto al 2016. Il sotto-settore più dinamico è quello relativo a nuovi sistemi di agricoltura, con gli investimenti schizzati del 233% a 652 milioni di dollari.  <p> <p>   <p> <p><p><p><p><p><p> <p> <p> <p>Ed è la robotica a farla da padrone nella (ennesima) rivoluzione verde. La punta più avanzata di queste ricerche si trova in un'università di un villaggio britannico, Edgmond. Qui si studia come stravolgere in senso super moderno un “gesto” plurimillenario: l'estirpazione delle piante indesiderate, riducendo al contempo l'impatto della chimica. <p> <p> <p> <p><p><p><p><p><p> <p><p> <p> E sì, perché finora la grandissima parte delle erbacce viene eliminata con il ricorso ai pesticidi, di cui non si deve ricordare la pericolosità per l'ambiente e per gli stessi prodotti alimentari. La sfida del professor Simon Blackmore è quella di abbattere a livelli infinitesimali l'uso di glifosato. O addirittura annullarlo.  <p> <p>  <p> <p><p><p><p><p><p> <p>Si lavora, infatti, su due strade. Un trattore-robot, non condotto dall'uomo e dal peso molto contenuto, dotato di un'ottica sofisticata in grado di riconoscere decine di specie di malerbe a cui spruzzare, in modo miratissimo, minuscole dosi di disinfestante: addirittura il 99% in meno della quantità attuale, quindi anche con un enorme risparmio economico. Oppure un sistema ancora più sofisticato: il sensore del robot riconosce l'infestante e lo colpisce con un laser solo nel “meristema”, cioè la parte delle radici che genera nuove cellule. Una vittoria totale e chirurgica che libera spazio e benessere a campi e colture. <p> <p>  <p> <p>* quoted business      <p> <p> <p> <p>Fonti: <p> <p>Reuters  <p> <p>Deutsche Welle  <p> <p> <p> <p><p> <p> <p> <p> <p> <p><p> <p> <p><p> <p>", "time": "2018-06-30T06:00:00+01:00", "type": "scienza"}
{"title": "Un Pianeta fragile ", "url": "https://www.lastampa.it/2018/07/02/scienza/un-pianeta-fragile-SbjJDt0fQlu7hwDKBtRtCI/pagina.html", "review": "", "content": "<p> <p>Sul pianeta Terra – oltre a noi esseri umani – vivono milioni e milioni di specie, molte di più di quelle che i biologi sono finora riusciti a censire. È la «biodiversità»: la ricchezza della vita sul pianeta, in tutte le sue forme e in tutte le sue interazioni, compresi gli ecosistemi. Distruggere la biodiversità significa ridurre l’integrità biologica della Terra. Bruciare la Biblioteca della Vita, le risorse genetiche vegetali, animali, microbiche, terrestri e marine che sono il fondamento della ricerca di oggi e delle invenzioni di domani. E quel che è peggio, significa intaccare il funzionamento del capitale naturale, che è alla base del buon funzionamento della economia umana: tutte le risorse naturali che utilizziamo, prendiamo, trasformiamo e scartiamo.<p> <p><p> <p>Secondo gli scienziati, il ritmo con cui si stanno estinguendo per l’intervento umano le specie animali e vegetali è da 100 a 1.000 volte superiore a quello registrato in epoca pre-umana. Di tutte le estinzioni, il 75 per cento è stato causato in passato da un eccessivo sfruttamento delle specie (caccia, pesca, commercio illegale); dalla distruzione degli habitat per infrastrutture o per avere nuovi terreni da coltivare; dall’agricoltura intensiva. Altre cause, più recenti, sono l’inquinamento e l’introduzione di specie aliene invasive. Proprio ora, infine, stanno iniziando le estinzioni dovute al cambiamento climatico: le prime vittime sono gli anfibi, molti seguiranno. <p> <p><p> <p>Questo inquietante processo si rispecchia nella cosiddetta «Lista Rossa» stesa dall’Unione internazionale per la conservazione della natura (Iucn). Nella Lista Rossa sono indicati come minacciati di estinzione 1.199 mammiferi (il 26% delle specie descritte), 1957 anfibi (41%), 1.373 uccelli (13%) e 993 insetti (0,5%). Tra gli animali in pericolo ci sono i nostri «cugini», i primati, minacciati dalla caccia e dal commercio illegale; i leopardi delle nevi asiatici, rimasti in 5mila; il bucero dall’elmo, un uccello con un’apertura alare di oltre due metri ucciso in Indonesia e Thailandia per il suo becco rosso che vale quasi più dell’avorio da elefante. <p> <p><p> <p>Un problema globale che però ci riguarda anche da vicino. L’Italia è tra i Paesi europei più ricchi di biodiversità in Europa, grazie alla sua grande varietà geomorfologica, microclimatica e vegetazionale. Ma questa ricchezza è seriamente intaccata dalla distruzione degli habitat e della loro frammentazione e degrado, dalle attività agricole, dagli incendi, dal bracconaggio. Nel nostro Paese oltre un quinto del totale delle specie presenti sono a rischio di estinzione: su un campione utilizzato dall’Iucn di 2807 specie italiane di spugne, coralli, squali, razze, coleotteri, farfalle, pesci d’acqua dolce, anfibi, rettili, uccelli e mammiferi, ben 596 sono infatti a rischio di estinzione. Molte, come la tartaruga Caretta caretta, la balenottera comune e uccelli marini come la Berta maggiore, sono minacciate dai rifiuti galleggianti e dall’inquinamento da plastica in mare. <p> <p><p> <p>Come fermare l’estinzione di massa? Cambiando il modo di produrre e di vivere, certo. Ma soprattutto, difendendo ed allargando le aree protette, che devono diventare delle oasi sicure. Oggi non è così: i report europei che ci riguardano sono tutt’altro che lusinghieri. Un altro compito per il nuovo ministro dell’Ambiente, il generale Sergio Costa.<p> <p><p> <p> <p> <p> <p> <p><p> <p> <p><p> <p>", "time": "2018-07-02T02:00:00+01:00", "type": "scienza"}
{"title": " Goccia a goccia la diaspora (italiana) ferma il deserto ", "url": "https://www.lastampa.it/2018/12/31/scienza/goccia-a-goccia-la-diaspora-italiana-ferma-il-deserto-i5uPEv4DZwnPvqgIiZ5DSJ/pagina.html", "review": "", "content": "<p> <p>Un sistema di irrigazione goccia a goccia per fermare il deserto. E poi ci saranno succhi di baobab, couscous e carcadè da vendere anche in Europa, grazie a un pozzo che pesca a 212 metri di profondità e l’impegno di chi anni prima se n’era andato. La storia arriva dalla Linguère, provincia del Senegal maglia nera per l’emigrazione. Per la precisione da Nguith, il villaggio natale di 400 migranti che oggi vivono tra Bergamo, Parma e Imperia. <p> <p> <p> <p>“Cominciamo con 45 ettari, ma abbiamo l’acqua e andremo avanti anche fra tre o quattro anni, dopo la fine dei finanziamenti dell’Unione Europea e dell’Agenzia italiana per la cooperazione allo sviluppo” spiega a La StampaTouty Coundoul. Questo signore sulla cinquantina, barba all’uso islamico su una maglietta a scacchi, ha più d’una vita da raccontare. Emigrato negli anni ’80, prima a Dakar e poi in Italia, a Livorno era diventato il primo funzionario di colore del Pci. Poi era caduto il Muro di Berlino, c’era stata la rottura con quel che restava del partito e si era rafforzato l’impegno con le associazioni dei senegalesi. “Oggi”, dice Coundoul, “diamo un segnale alle comunità della diaspora che vogliono investire nel loro Paese di origine ma non sanno come”. <p> <p> <p> <p>Il progetto, nato dalla collaborazione tra la cooperativa senegalese Le Djoloff e l’ong italiana Arci culture solidali, sembra aver convinto sin dall’inizio. “Quando siamo venuti qui a presentare il progetto tutti i sindaci ci hanno chiesto di scegliere il loro Comune” racconta Coundoul. Convinto che, a giudicare dalle 300 domande di adesione alla cooperativa raccolte in pochi mesi, si potrebbe andare presto al di là dei 45 ettari assegnati e dei cento lavoratori già impiegati. <p> <p> <p> <p>  <p> <p> <p> <p> <p><p> <p> <p><p> <p>", "time": "2018-12-31T05:00:00+01:00", "type": "scienza"}
{"title": "Una macchina termica per produrre energia dallo spazio", "url": "https://www.lastampa.it/2018/12/25/scienza/una-macchina-termica-per-produrre-energia-dallo-spazio-v6ESkxDjPakZw422hO5RfI/premium.html", "review": "", "content": "<p> <p>È una lista lunga quella delle energie rinnovabili più o meno sfruttate: il sole, il vento, l'idroelettrico, le biomasse, il geotermico, le correnti marine, e tante altre ancora. In sostanza, non c'è un vero limite alle risorse presenti nel Pianeta che potrebbero dare beneficio all'umanità. Il problema è che molte ancora “sono invisibili agli occhi”, per citare Il Piccolo Principe” di Antoine de Saint-Exupéry. Però allo stesso tempo non c'è limite all'intelligenza umana. E l'intuizione è l'un... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "25 dicembre 2018", "type": "scienza"}
{"title": "Spagna, entro il 2050 rinnovabile al 100%", "url": "https://www.lastampa.it/2018/12/28/scienza/spagna-entro-il-rinnovabile-al-OJVQYUkqBe6YiXz8Xp5aYJ/premium.html", "review": "", "content": "<p> <p>Il nuovo governo socialista spagnolo guidato da Pedro Sánchez, ha presentato un nuovo piano per il clima che guarda lontano, puntando dritto all'obiettivo del 100% di energie rinnovabili entro il 2050. Nel “Plan Nacional de Energía y Clima”, che la Spagna presenterà ufficialmente entro la fine dell’anno, Madrid dimostra di essere più ambiziosa dell’UE, andando oltre gli obiettivi approvati dal Parlamento europeo che prevedono il 32% di energie rinnovabili al 2030. Dietro questa rivoluzione de... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "28 dicembre 2018", "type": "scienza"}
{"title": "Estate, pericolo incendi: 5 azioni per prevenirli ", "url": "https://www.lastampa.it/2018/07/03/scienza/estate-pericolo-incendi-azioni-per-prevenirli-o8yDrrxgZQHaOv9Jry8EEI/pagina.html", "review": "", "content": "<p> <p>Con l’arrivo dell’estate gli incendi tornano a minacciare il patrimonio boschivo del nostro paese, che, solo nel 2017, ha visto andare in fumo oltre 140.000 ettari, quasi tre volte quelli bruciati nel 2016, con un copione che si ripete, quello dell’intervento emergenziale per ridurre e circoscrivere il danno. <p> <p><p> <p>Eppure prevenire è meglio che curare: da un punto di vista economico, oltre che ambientale e di sicurezza, prevenire un incendio costa in media 8 volte in meno che spegnerlo.<p> <p><p> <p>Ma “ i fondi per la prevenzione in Italia sono stati sostanzialmente azzerati”, spiega Maria Cristina D’Orlando, Presidente del PEFC Italia (Programme for Endorsement of Forest Certification schemes), l’associazione da sempre impegnata per la protezione del patrimonio forestale italiano dalle fiamme e per una sua corretta gestione. <p> <p><p> <p>In quest’ottica il PEFC sollecita i cittadini e le amministrazioni a mettere in atto 5 semplici azioni preventive, in grado di ridurre drasticamente il rischio di incendio nei boschi, nelle foreste e nelle aree verdi urbane, con una gestione attiva del patrimonio forestale e il monitoraggio costante e preventivo.<p> <p><p> <p>Innanzitutto il taglio degli alberi dei boschi, che pure contribuisce ad alimentare la crescita di quelli più giovani a scapito di quelli malati e secchi, e quindi più a rischio incendio, va fatto in maniera corretta e responsabile. In questo senso, la certificazione forestale obbliga ad un monitoraggio costante delle risorse forestali ed è quindi lo strumento migliore di prevenzione.<p> <p><p> <p>Poi è fondamentale un’azione di pulizia del sottobosco, perché un territorio curato rappresenta un ostacolo al propagarsi delle fiamme, mentre la mancata manutenzione del sottosuolo non permette ad esempio all’acqua piovana o a torrenti ostruiti di essere assorbiti dal terreno. Allo stesso modo devono essere curati i prati e tutte le aree verdi all’interno delle città, con la rimozione regolare dell’erba alta.<p> <p><p> <p><p><p><p><p><p> <p><p> <p>Occorre inoltre perseguire un corretto smaltimento dei rifiuti, che non vanno abbandonati al confine delle aree boschive o al loro interno, non solo perché sono veicolo d’incendi ma perché, qualora dovessero prendere fuoco, rappresentano un rischio molto elevato per la salute.<p> <p><p> <p>Vanno creati dei punti d’acqua e una viabilità forestale tali da consentire interventi tempestivi in caso di incendio, compresa la costruzione di infrastrutture come punti di atterraggio per elicotteri. Ma va anche organizzato il sostegno, la formazione e il mantenimento dei vigili del fuoco volontari.<p> <p><p> <p>Infine non vanno trascurate le campagne di sensibilizzazione nei confronti dei cittadini, che devono essere consapevoli e partecipi del fatto che il bosco non soltanto produce ossigeno ed assorbe anidride carbonica, ma ha il compito di tutelare l’assetto idrogeologico del territorio. Oltre naturalmente a trasmettere la conoscenza delle norme di sicurezza da rispettare quando ci si trova in un bosco, per prevenire gli incendi di natura colposa.<p> <p><p> <p> <p> <p> <p> <p><p> <p> <p><p> <p>", "time": "2018-07-03T06:00:00+01:00", "type": "scienza"}
{"title": "100 miliardi l’anno per il clima: ecco dove trovarli ", "url": "https://www.lastampa.it/2018/04/19/scienza/miliardi-lanno-per-il-clima-ecco-dove-trovarli-TM1zjboNn0sY6tWYmfo29I/pagina.html", "review": "", "content": "<p> <p>100 miliardi l’anno per la lotta al cambiamento climatico a partire dal 2020. Questa è la cifra che secondo le Nazioni Unite dovrebbe essere movimentata per aiutare gli stati più poveri ad affrontare il climate change. Una sfida non semplice. Dove trovare una tale cifra per sostenere la decarbonizzazione e l’adattamento al clima impazzito?<p> <p><p> <p>Attualmente la situazione è la seguente: secondo l’OCSE, l’Organizzazione per la Cooperazione e lo Sviluppo Economico, a fine 2016 (i dati più aggiornati disponibili) erano stati allocati circa 43 miliardi di dollari americani. Per le Ong la cifra, più realisticamente, si basa tra i 20 e i 30 miliardi, inclusi i soldi del Green Climate Fund , il fondo istituito dalle Nazioni Unite per il clima. Di cui, lamenta Oxfam International, solo 3-5 miliardi saranno usati per l’adattamento. Cifre apparentemente insufficienti che rischiano di vanificare i successi ottenuti finora con l’accordo di Parigi e riaprire la frattura tra paesi industrializzati e paesi meno sviluppati? In realtà il pessimismo che fino a qualche anno fa era diffuso tra gli addetti ai lavori, oggi è stato sostituito da una vena di cauto ottimismo. Questo perché all’incertezza dei finanziamenti pubblici, sempre complicati a trovarsi, specie in maniera addizionale, si è sostituita la certezza degli investimenti privati e di nuovi strumenti finanziari, mossi dalle tantissime opportunità dell’economia low carbon e circular.<p> <p><p> <p>«Oggi sia il settore pubblico che quello privato svolgono un ruolo centrale nel contrastare il cambiamento climatico», spiega a Oltremare Kilaparti Ramakrishna, direttore affari esterni del Green Climate Fund. «Il GCF lavora direttamente con il mondo corporate per catalizzare investimenti privati nei paesi in via di sviluppo. E abbiamo un mandato particolare per l’inclusione delle imprese locali, in particolare le PMI, nei paesi in via di sviluppo, affinché sviluppino soluzioni pubblico-private contro il climate change». E se un tempo le corporation erano la causa di innumerevoli problemi ambientali, oggi tornano ad essere protagonisti. O almeno alcune di loro. Secondo la coalizione We Mean Business  oltre 620 multinazionali hanno intrapreso azioni di sostegno alla lotta del cambiamento climatico attraverso la campagna Take Action, 40 utilities e giganti del calibro di Nestlé, Procter &amp; Gamble e Unilever, finanziando anche azioni in paesi meno industrializzati.<p> <p><p> <p>Il capo della strategia climatica europea, Miguel Arias Cañete, ha ribadito recentemente di voler aumentare il sostegno dell’Unione all’adattamento al climate change, promettendo che il 20% della spesa estera EU sarà allocata per progetti correlati agli impatti del clima. Attenzione però: non saranno questi fondi pubblici statali la fonte principale per raggiungere il target dei 100 miliardi di dollari annui. «Tutta la finanza pubblica del mondo non servirà a portare avanti la rivoluzione climatica. La vera svolta verrà dagli investimenti privati», ha spiegato Cañete alla testata online Euractiv .<p> <p><p> <p>La cifra sontuosa di 100 miliardi di dollari è stata stabilita dagli Stati Uniti, durante i negoziati di Copenaghen e riproposta nell’articolo 9 dell’Accordo di Parigi nel dicembre 2015. Al fine di raggiungere quest’obiettivo sono stati attivati meccanismi di mercato, alcuni già in vigore nel protocollo di Kyoto, come l’ETS, l’Emission Trading Scheme, il sistema REDD+ (si veda l’intervista a Kevin Conrad) per la lotta alla deforestazione e riforestazione, il GEF e il Green Climate Fund (GCF), il fondo strategico creato all’interno del framework delle Nazioni Unite per stimolare investimenti pubblico-privati per la mitigazione e l’adattamento del clima.<p> <p><p> <p>Il GCF guarda non solo ai finanziamenti pubblici derivati dagli Aiuti Pubblici allo Sviluppo (APS) o altri finanziamenti multilaterali (come il defunto carbon fund italiano alla Banca Mondiale), ma ha l’obiettivo di stimolare processi di co-partecipazione finanziaria tra pubblico e privato, attraverso sistemi di matching e blending ).<p> <p><p> <p>«L’obiettivo del Green Climate Fund è aiutare i paesi meno sviluppati a limitare le emissioni di gas serra e adattarsi al cambiamento del clima. Per questo è fondamentale che gli investimenti del GCF abbiano un impatto trasformativo reale, coinvolgendo tutti gli attori», continua Kilaparti Ramakrishna. Tanti i progetti già finanziati in partnership pubblico-private, come il sostegno al Renewable Energy Financing Framework egiziano , finalizzato al raggiungimento del 20% di produzione di energia da fonti rinnovabili entro il 2022 attraverso il sostegno alla pianificazione e alle policy sostenuto da un blending di fondi GCF e finanziamenti della EBRD, per fomentare la partecipazione in un secondo stadio del progetto di banche commerciali e investitori privati. Obiettivo: 1400 GWh l’anno di produzione elettrica, per un risparmio di 800,000 tonnellate di CO2. Un altro progetto del GCF sostiene la XacBank, una banca mongola che fornisce prestiti alle imprese dello stato che investono in efficienza energetica. I 20 milioni di euro forniti dal GFC saranno in blending con altre fonti finanziarie, limitando i costi finanziari elevati per prestiti a breve periodo, sostenendo in particolare l’imprenditoria femminile.<p> <p><p> <p><p><p><p><p><p> <p><p> <p>Il fondo a oggi ha raccolto 10,3 miliardi di dollari. Gli Usa si posizionano come i principali finanziatori con 3 miliardi di dollari. L’Italia ha annunciato un impegno di 334 milioni di dollari ma ne ha sborsati solo 268. Il paese più generoso? La Svezia, con quasi 60 dollari pro-capite, seguito dal Regno Unito, con 18,77 dollari pro capite, mentre l’Italia spende solo 4 dollari circa per abitante. Poco per le associazioni ambientaliste. «Questa cifra è timida, così com’è timido l’impegno nei confronti dell’ambiente e della lotta contro il cambiamento climatico dell’Italia», spiega Serena Giacomin, presidente dell’Italian Climate Network, che dal 2011 lavora per portare la questione climatica al centro del dibattito politico.<p> <p><p> <p>Però l’Italia sta comunque investendo. Nel biennio 2015-2016 il Belpaese ha complessivamente erogato 729,75 milioni di dollari per progetti di cooperazione e sviluppo inerenti al clima, un incremento del 70% rispetto a quanto allocato complessivamente nel 2013-14 (erano 428,76 milioni di dollari). E manca ancora tanto al conto finale da presentare al 2020. “Al momento l’Italia non ha ancora iniziato a rendicontare gli investimenti privati”, si legge sul documento di reporting inviato all’UNFCCC al 24 dicembre 2017  dalla DG Sviluppo Sostenibile del Ministero dell’Ambiente. “Ma stiamo attivando misure per mobilizzare il capitale privato”, continua il report, concentrandosi sull’aspetto più complicato: la contabilizzazione del contributo delle imprese. Per questo l’Italia sta svolgendo uno studio pilota per rendicontate la finanza private attraverso l’intervento pubblico in collaborazione con OCSE Research Collaborative, una rete che mette insieme istituzioni e centri di ricerca. In questo modo si potrà avere un sistema efficiente per conteggiare complessivamente le risorse mobilitate a livello nazionale pubblico/private. E le aziende interessate a investire potrebbero essere molte: dalle grandi utilities come Eni e Enel, alle società di infrastrutture, passando anche per imprese sociali, agricole, food, clean tech e economia circolare.<p> <p><p> <p>Ultima questione da risolvere, e vero nodo del pettine, il tema dell’addizionalità. Quante di queste risorse sono realmente “di più” rispetto a quelle tradizionali della cooperazione e sviluppo”? «Oggi dobbiamo conteggiare ogni risorsa coinvolta nei temi climatici, in quando diretta verso l’obiettivo di decarbonizzare il pianeta e rendere resilienti. Ed è normale che molte di queste risorse passino attraverso la cooperazione multilaterale o le agenzie», dice una fonte governativa che preferisce rimanere anonima per la posizione che occupa, posizione corroborata anche da una serie d’interviste di background da esperti di finanza climatica facenti parte delle Nazioni Unite. Insomma chi si aspettava cifre tonde, stabilite in finanziaria, sotto un’unica voce di budget si dovrà ricredere. Nella speranza che i meccanismi PPP siano governati con trasparenza e portino risultati efficaci movimentando risorse sufficienti . Nel grande calderone dell’Accordo di Parigi, la finanza climatica rimane la base. E un insuccesso potrebbe avere un effetto negativo ben più grave dell’annunciato abbandono degli USA dal tavolo climatico.<p> <p><p> <p>(in collaborazione con AICS)<p> <p> <p> <p> <p> <p><p> <p> <p><p> <p>", "time": "2018-04-19T06:00:00+01:00", "type": "scienza"}
{"title": "Tagli alle emissioni, Italia indietro su trasporti e riscaldamento ", "url": "https://www.lastampa.it/2018/07/05/scienza/tagli-alle-emissioni-italia-indietro-su-trasporti-e-riscaldamento-13MBUmA8UV6LBufKdzF1XN/pagina.html", "review": "", "content": "<p> <p>L’inventario nazionale delle emissioni di gas a effetto serra presentato a metà maggio a Roma da Ispra, evidenzia una buona notizia: la quantità di CO2 liberata nell’atmosfera italiana nel 2016 è diminuita dell’1,2 per cento rispetto al 2015. È un dato incoraggiante che deriva dal maggior uso di fonti rinnovabili nella generazione di energia elettrica e termica, soprattutto per l’introduzione di fotovoltaico, eolico e idroelettrico al posto di carbone e petrolio. Invece le emissioni sono aumentate nei settori dei trasporti per la maggior mobilità di merci e passeggeri, e nel settore residenziale e dei servizi. <p> <p>Questo vuol dire che l’industria energetica ha fatto la sua parte, ottemperando alle normative internazionali di riduzione. Mentre il punto debole sono ora i comportamenti dei cittadini: si viaggia di più, soprattutto con il mezzo privato, non si applicano con sufficiente incisività le riqualificazioni energetiche delle abitazioni, non si minimizzano gli sprechi. Emblematica a questo riguardo la scellerata abitudine di tenere le porte aperte dei negozi durante l’inverno per favorire l’ingresso di potenziali clienti! <p> <p><p> <p>L’Italia può e deve fare molto di più per raggiungere gli obiettivi europei al 2030 che prevedono una riduzione delle emissioni di gas a effetto serra del 40% rispetto ai livelli del 1990. È un paese che ha la tecnologia per farlo, e che potrebbe diventare leader nel settore emergente della sostenibilità, oltre a ridurre la dipendenza dalle forniture estere di energia fossile. Il che in un momento di instabilità economica è un ottimo investimento in resilienza. <p> <p><p> <p>Ma ovviamente il clima si salva soltanto con scelte internazionali coerenti ed incisive, e da questo punto di vista non siamo messi bene: l’Accordo di Parigi chiede di non oltrepassare due gradi di aumento di temperatura globale entro il 2100, ma oggi siamo piuttosto lanciati verso i tre. Solo un’imponente accelerazione delle tecnologie di efficienza energetica e diffusione delle fonti rinnovabili potrebbero iniziare a piegare il grafico delle emissioni verso il basso a partire dal 2020, ma per ora non se ne vedono i segnali. La conferenza di Katowice in Polonia a dicembre (COP 24) cercherà di convincere il mondo dell’urgenza di agire.<p> <p><p> <p> <p> <p> <p> <p><p> <p> <p><p> <p>", "time": "2018-07-05T02:00:00+01:00", "type": "scienza"}
{"title": "Agricoltura insostenibile, una minaccia per l’ecosistema idrico mondiale ", "url": "https://www.lastampa.it/2018/07/06/scienza/agricoltura-insostenibile-una-minaccia-per-lecosistema-idrico-mondiale-nwFeUucHqrCirb6F2Q1WMP/pagina.html", "review": "", "content": "<p> <p>Potremmo credere che sia colpa dell’attività industriale e dei processi di urbanizzazione. In molti paesi, invece, la più importante fonte di inquinamento delle acque è rappresentata dall’agricoltura, responsabile dell’immissione di grandi quantità di prodotti chimici, materiali organici e sedimenti. Tra questi, il più comune è il nitrato. <p> <p> <p> <p><p><p><p><p><p> <p>Basti pensare che a livello globale, ogni anno, vengono applicati ai terreni coltivati circa 115 milioni di tonnellate di fertilizzanti minerali azotati e ben il 35% di questi raggiunge gli oceani. A sostenerlo è la rassegna “More People, More Food, Worse Water?” lanciata dalla FAO e dall'International Water Management Institute.<p> <p> <p> <p>A partire dagli anni ’60 - si spiega - l'uso di fertilizzanti minerali è cresciuto di circa dieci volte e le vendite globali di pesticidi sono consensualmente aumentate raggiungendo un giro di affari di 35 miliardi di dollari l’anno. In aggiunta, con l’intensificarsi della produzione di bestiame, è emersa una nuova classe di sostanze contaminanti: antibiotici, vaccini e fattori di crescita ormonali. E un altro comparto in rapida espansione, l’acquacoltura, è ora responsabile del rilascio, nelle acque superficiali, di escrementi, mangimi e ancora antibiotici. Tanto che, attualmente, più di 700 inquinanti emergenti sono stati rilevati nell'ambiente acquatico dei paesi europei.<p> <p> <p> <p><p><p><p><p><p> <p><p> <p>Il risvolto economico non è certo di scarsa rilevanza: secondo stime recenti, l’impatto dei pesticidi sulle specie non-bersaglio (tra le quali quella umana) si aggira intorno agli 8 miliardi di dollari l’anno nei paesi in via di sviluppo, che sono responsabili di un quarto del consumo agricolo mondiale di tali sostanze e di ben il 99% dei decessi ad esse correlati.<p> <p> <p> <p><p><p><p><p><p> <p>La contaminazione delle risorse idriche rappresenta una sfida complessa e come tale, richiede una gestione articolata: limitare alla fonte la fuoriuscita di sostanze inquinanti o intercettarle prima che raggiungano l’ecosistema è solo uno degli approcci possibili.<p> <p>Oltre alle agevolazioni fiscali, possono essere utilizzati alcuni strumenti, semplici ma efficaci, come la gestione integrata dei parassiti. Un aiuto dalla natura nell’attesa che la tecnologia porti ulteriori innovazioni. Tra queste, le nuove tecniche di riciclaggio dei nutrienti come i biodigestori dei rifiuti agricoli.<p> <p> <p> <p><p><p><p><p><p> <p>Per invertire la rotta possono giocare un ruolo strategico tutti gli attori coinvolti, istituzioni e imprese, ma anche i comportamenti individuali pesano. Una stima inclusa nel rapporto indica che l'inquinamento da azoto derivante dagli sprechi alimentari ammonta a 6,3 teragrammi all'anno. Ovvero un milione di tonnellate. Eliminandone anche solo una parte, come inizio non sarebbe male.<p> <p><p> <p>* quoted business    <p> <p><p> <p>Fonte: FAO  <p> <p><p> <p> <p> <p> <p> <p> <p> <p><p> <p> <p><p> <p>", "time": "2018-07-06T06:00:00+01:00", "type": "scienza"}
{"title": "Così i condizionatori saranno meno inquinanti ", "url": "https://www.lastampa.it/2018/07/07/scienza/cos-i-condizionatori-saranno-meno-inquinanti-lt8oj2pHKE6IYJMaAYty0N/pagina.html", "review": "", "content": "<p> <p>Il Pianeta Terra diventa sempre più caldo e noi abbiamo sempre più voglia di fresco. Ma è un circolo vizioso: i sistemi di raffrescamento aumentano il riscaldamento globale. La buona notizia però è che la diffusione su vasta scala di tecnologie innovative consentirebbe di ridurre l’impatto ambientale del mercato.  <p> <p>   <p> <p>La sola gestione più efficiente degli impianti di condizionamento esistenti porterebbe da sola al risparmio dell’emissione di ben 89,7 giga-tonnellate di CO2  e al contenimento dell’aumento di 1°C del riscaldamento globale entro il 2100.  <p> <p>  <p> <p>È quanto emerge dal Global Opportunity Report 2018, la nuova edizione dello studio annuale condotto a livello globale da DNV GL – Business Assurance, società che offre servizi di assurance e di gestione del rischio,dal Global Compact delle Nazioni Unite e da Sustainia.  <p> <p>  <p> <p>«La crescente richiesta di condizionamento – commenta Luca Crisciotti, CEO di DNV GL – Business Assurance – è principalmente dovuta alla concentrazione della classe media nelle aree urbane. Nelle città, l’utilizzo di condizionatori può aumentare le temperature di più di 1°C localmente, peggiorando il fenomeno delle isole di calore, secondo cui si determina un microclima più caldo all’interno delle aree urbane cittadine nei confronti delle aree circostanti, a prevalenza rurale».  <p> <p>  <p> <p>   <p> <p>TUTTI I NUMERI DEL CONDIZIONAMENTO  <p> <p>Attualmente, il condizionamento dell’aria e il refrigeramento rappresentano il 17% della domanda globale di energia elettrica. Solo negli Stati Uniti, il condizionamento dell’aria porta all’emissione di 117 tonnellate di anidride carbonica ogni anno. Nonostante i sistemi di raffrescamento siano diventati più efficienti nel tempo, ad oggi essi utilizzano una significativa quantità di energia, comportando una domanda di elettricità ingente. Inoltre, l’aria condizionata emette gas fluorurati, che hanno un impatto potenziale sul riscaldamento globale addirittura superiore a quello del CO2. <p> <p>   <p> <p>Il valore del mercato del condizionamento dell’aria nel mondo è stimato in più di $24 miliardi entro il 2020 e 1,6 miliardi di nuove unità saranno vendute entro il 2050. La domanda energetica per il raffrescamento aumenterà del 72% nel solo continente europeo entro il 2030 e supererà quella per il riscaldamento entro il 2060. <p> <p>  <p> <p>  <p> <p>RAFFREDDARE I DATA CENTER: UN MERCATO MILIARDARIO  <p> <p>Un polo importante della domanda di raffrescamento globale è costituita dai data center, centri di immagazzinamento dei big data densi di tecnologia che, nel processare l’enorme mole di informazioni, genera una altrettanto ingente mole di calore. I data center richiedono rilevanti masse di refrigeramento: il mercato del raffrescamento di questo tipo di edifici aumenterà di più di $14 miliardi entro il 2021 a un tasso di crescita composto (CAGR) del 15%. <p> <p>  <p> <p>NUOVE OPPORTUNITÀ SOSTENIBILI   <p> <p>Le tecnologie di raffrescamento ad oggi più comuni e diffuse sono per la maggior parte sorpassate e fortemente inquinanti. La loro razionalizzazione su vasta scala e lo sviluppo dell’innovazione tecnologica del segmento rappresentano quindi per le aziende una grande opportunità di rendere il mercato del condizionamento dell’aria più sostenibile.  <p> <p>  <p> <p>Le più recenti innovazioni tecnologiche nel campo, come ad esempio l’utilizzo dell’energia solare termodinamica, che sfrutta l’energia solare per il raffrescamento degli edifici, permette di consumare dal 30 al 90% in meno rispetto all’aria condizionata tradizionale.  <p> <p>  <p> <p>Gli impianti a raffrescamento solare sono già diffusi in città come Vienna e Copenaghen. Nelle strutture commerciali di tutti gli USA, soluzioni di accumulo termico sono utilizzate per evitare picchi di carico di domanda, permettendo la produzione di raffrescamento a meno della metà del costo originale e riducendo le emissioni di anidride carbonica fino al 96%. <p> <p>  <p> <p>In contesti cittadini, la pianificazione urbanistica sta avendo un ruolo crescente nella riduzione della necessità di costosi sistemi di refrigerazione.  <p> <p>  <p> <p>In India, dove il raffrescamento rappresenta il 40% della domanda di elettricità in alcune città, si stanno diffondendo prodotti che imitano i processi di evaporazione naturale delle piante a fronte di un input energetico minimo, in grado di diminuire la temperatura dell’aria di 6-8°C. <p> <p>  <p> <p>La richiesta di raffrescamento, soprattutto nelle aree urbane, deve dunque venire incontro a dinamiche più sostenibili, come sottolinea Crisciotti: «Il Pianeta ci impone di trovare soluzioni più intelligenti. Per esempio, impianti di condizionamenti dell’aria che sfruttino l’energia del sole, con una riduzione del consumo di elettricità fino all’85%. Sono soluzioni già esistenti: ora dobbiamo imparare a sfruttarle su vasta scala».  <p> <p>  <p> <p> <p> <p> <p> <p><p> <p> <p><p> <p>", "time": "2018-07-07T06:00:00+01:00", "type": "scienza"}
{"title": "Roma brucia, ovunque roghi tossici ", "url": "https://www.lastampa.it/2017/08/02/scienza/roma-brucia-ovunque-roghi-tossici-8B5Bl8R9QxyCpxZm9s1wYL/pagina.html", "review": "", "content": "<p> <p>Franco (nome di fantasia), quasi ogni giorno gira le discariche abusive del suo quartiere alla ricerca del rame. Disoccupato, e con una famiglia sulle spalle, in questo modo riesce a recuperare pochi spiccioli, ma sufficienti a portare a casa qualcosa da mangiare. Il suono della sua mannaia contro un frigorifero vecchio, gettato lì illegalmente, si sentono dalla strada. “Non faccio niente di male – spiega una volta avvicinato – non sono come gli altri ’zozzi’, recupero il rame senza sporcare”. Quelli a cui si riferisce Franco sono le persone che la “caccia all’oro rosso” la fanno dando fuoco ai rifiuti: elettrodomestici, cavi elettrici, materassi. E sono tanti. <p> <p><p> <p>  <p> <p> <p> <p> <p><p> <p> <p><p> <p>", "time": "2017-08-02T00:00:00+01:00", "type": "scienza"}
{"title": "Per le batterie delle auto elettriche c’è l’ultra-vita: il ciclo infinito del riuso ", "url": "https://www.lastampa.it/2018/07/08/scienza/per-le-batterie-delle-auto-elettriche-c-lultravita-il-ciclo-infinito-del-riuso-7mLYtsTqKzJCWSFke6bjxH/pagina.html", "review": "", "content": "<p> <p>Che cosa c’entra un’auto elettrica con una cena a base di pollo rosolato e birra fresca? C’entra molto. È un’interconnessione attualmente poco intuitiva, ma a breve sarà più che normale. <p> <p><p> <p>Per ora sta diventando realtà in Giappone, dove stanno nascendo centri di ristorazione i cui frigoriferi, girarrosto e frullatori sono alimentati da moduli recuperati da automobili elettriche ormai pensionate. Si tratta di uno dei mille modi di prolungamento di vita delle batterie dei veicoli elettrici o ibridi le quali, una volta smontate, perchè non più in grado di far muovere adeguatamente quella vettura o quel bus, hanno però ancora tra il 50 e il 70% di capacità elettrica.<p> <p><p> <p>Dare un’ultra-vita alle voluminose batterie delle macchine ad emissione zero o ibride è un obiettivo grande almeno quanto quello di dotare tutta l’umanità di quel tipo di veicoli. Anzi, quest’ultimo obiettivo è molto più alla portata: secondo un’elaborazione di Bloomberg, nel 2040 ci saranno sul pianeta 559 milioni di elettro-vetture, un terzo di tutto il parco circolante e la metà delle vendite annuali. Questo è un dato certo, milione più, milione meno. Ciò che è più incerto è la gestione di questa immane massa di accumulatori, una volta che il mezzo di trasporto cui danno il movimento si fermerà definitivamente. <p> <p><p> <p>Ora c’è da occuparsi di numeri molto più esigui ma già considerevoli, 3,4 milioni di batterie auto agli ioni di litio fino al 2025. Smaltire, appunto, è una parola già fuori moda. Non solo perché Europa e Cina (il maggior utilizzatore di queste batterie) stanno imponendo alle case automobilistiche di gestire anche il fine-vita di questi pezzi, ma anche perché nessuna di queste componenti di auto finirà in discarica, per motivi puramente economici. Per tutte ci sarà una seconda vita. E, non ci si sorprenda, anche una terza vita. <p> <p><p> <p>Queste particolari batterie, infatti una volta smontate dal veicolo, possono diventare degli ottimi centri di stoccaggio di energia. Sempre in Giappone, a parte i ristoranti di una nuova catena nazionale, a Namie alimentano i lampioni stradali. A Goteborg, in Svezia, e a Londra sono allocate nelle cantine di alcuni edifici: accumulano l’elettricità dai pannelli fotovoltaici sistemati sul tetto, fanno funzionare ascensori e luci del condominio, oltre a dare corrente ai singoli appartamenti. Ma non è finita. Una volta esaurito anche questo secondo ciclo, possono dare ancora vantaggio: essere riutilizzate ancora per mansioni a più basso consumo oppure lavorate: se ne estraggono le materie prime utili per nuove batterie. Un ciclo quasi infinito. Tanto che il business esplode: di qui a 30 anni varrà 550 miliardi di dollari.<p> <p><p> <p>* quoted business  <p> <p><p> <p>Fonte: BLOOMBERG  <p> <p><p> <p><p> <p><p> <p><p> <p> <p> <p> <p> <p><p> <p> <p><p> <p>", "time": "2018-07-08T02:00:00+01:00", "type": "scienza"}
{"title": "Sudafrica, primo passo storico contro il Lion Bone Trade ", "url": "https://www.lastampa.it/2018/11/19/scienza/sudafrica-primo-passo-storico-contro-il-lion-bone-trade-IKVZDgQXFMFUGhxvhxXw8K/pagina.html", "review": "", "content": "<p> <p>Lo scorso 12 novembre il Sudafrica ha compiuto un passo storico nello smantellamento della industria dei leoni allevati in cattività per essere poi macellati e venduti, ridotti al solo scheletro, sui mercati asiatici, che usano le ossa dei grandi felini come ingrediente della medicina tradizionale cinese. Come si legge nel comunicato stampa ufficiale pubblicato dal Governo, il Comitato per gli Affari Ambientali \"ha adottato il Report prodotto dall’audizione di due giorni sull’allevamento in cattività dei leoni a scopo di caccia e di commercio di ossa tenutosi il 21 e il 22 agosto 2018”. La decisione, come ammette il Comitato stesso, arriva in seguito ad una feroce polemica internazionale innescata nel 2016 dal documentario Blood Lions, e rafforzata proprio questa estate dalle notizie shock contenute in due rapporti indipendenti non governativi, The Extinction Business (investigazione di BAN - ANIMAL TRADING e EMS Foundation) e The economics of captive predator breeding in South Africa (dal South African Institute of International Affairs - SAIA). <p> <p><p> <p>Di recente, alcune strutture dedicate all’allevamento sono state espulse, sull’onda di una indignazione crescente, anche da organizzazioni a favore della caccia, spiega il Comitato per gli Affari Ambientali, come SAFARI Club International, il Dallas Safari Club e lo European International Council for Game and Wildlife Conservation (CIC). Nonostante il fallimento della COP 17 di Johannesburg nel settembre del 2016, che avrebbe dovuto aumentare il livello di protezione internazionale per il leone, la stessa IUCN ha chiesto apertamente al governo del Sudafrica di porre la parola fine a questa vergogna nazionale. <p> <p><p> <p>Ora il Comitato per gli Affari Ambientali ha finalmente deciso per un primo, fondamentale passaggio in questa direzione: “la raccomandazione del Comitato, tra altre cose - si legge nel comunicato stampa del Governo - è che il Dipartimento degli Affari Ambientali (il Ministero, ndr) dovrebbe, sotto il profilo dell’urgenza, iniziare misure politiche e una revisione dell’allevamento in cattività dei leoni per la caccia e il commercio di ossa, tenendo come obiettivo di porre fine a questa pratica; il Ministro degli Affari Ambientali dovrebbe fornire reports quadrimestrali al Comitato sui progressi compiuti nelle politiche attuative e nella revisione legislativa. Allo stesso modo, il Comitato auspica che il Dipartimento riconsiderasse la decisione di incrementare la quota di ossa esportabile passata da 800 a 1500 scheletri, una decisione che è già emersa durante l’Audizione”. Accogliendo di fatto le istanze delle organizzazioni non governative e il parere scientifico di gruppi di ricerca tra i migliori al mondo, il Comitato ha infatti ammesso che l’innalzamento della quota era stata decisa sulla base di “considerazioni commerciali” che nulla avevano a che vedere né con gli obiettivi di conservazione della specie, su cui il Sudafrica è leader mondiale, e neppure con lo stato reale dei leoni negli habitat ancora selvaggi. Infine, “la posizione del Comitato è di proteggere la stimata immagine del Sudafrica sul fronte della conservazione, e più in generale il brand South Africa”. <p> <p><p> <p>Stefania Falcon, fondatrice della Ong Future4Wildlife, italiana che vive a Cape Town ed è impegnata in prima persona contro lo sfruttamento biopolitico dei grandi felini nelle fabbriche di ossa (lion farms) del Sudafrica, racconta questo momento storico: “Ad agosto l’onorevole Phillemon Mapulane, Presidente del Comitato per gli Affari Ambientali in Parlamento, ha chiamato a raccolta tutte le parti interessate in un Colloquium Parlamentare. Cacciatori, allevatori di leoni, settore turistico, conservazionisti, l’autorità scientifica, organizzazioni di animal welfare, NSPCA e persino leader tradizionali di queste comunità africane, sono stati invitati a portare dati ed informazioni. Il risultato è stato un coro unanime contro questa industria vergognosa. Persino un’associazione di cacciatori, i ‘Custodians’ si è espressa con decisione a favore dell’immediata chiusura di questo business. Le organizzazioni pro-leoni si sono unite in una coalizione, circa 30, e da quel momento hanno collaborato come fossero una, nella comunicazione e successiva interazione con Mapulane, fornendo ulteriori dati ed idee su come il problema avrebbe potuto essere risolto, nei mesi successivi”. <p> <p><p> <p>“EMS Foundation, Ban Animal Trading, Born Free, Blood Lion, Conservation Action, Four Paws, Green Girls in Africa, Humane Society International, CACH, Future 4 Wildlife, Captured in Africa, Beauty Without Cruelty e altri, hanno seguito poi le fasi successive fino al rilascio del rapporto finale in cui, lunedì scorso 12 novembre, Mapulane ha formalmente espresso al Dipartimento degli Affari Ambientali le sue raccomandazioni finali per la revisione della legge sugli allevamenti dei leoni. Inoltre il ministro temporaneo dell’ambiente, Derek Hanekom, che dopo la morte di Edna Molewa a settembre ha assunto la sua carica, ha voluto metter in chiaro in un twitter la sua posizione: \"Intendo formare un gruppo di lavoro per rivedere le politiche e la legislazione su un certo numero di questioni collegate all’allevamento di animali, alla caccia e alla loro manipolazione. Il Dipartimento sta attualmente preparando i riferimenti e i termini”.<p> <p><p> <p>Anche Smaragda Louw di BAN, che era presente durante l’audizione, esprime la sua forte speranza che stavolta si sia imboccata la direzione giusta: “Il Parlamento ha dato raccomandazione che questa industria debba chiudere. Sembra proprio una buona notizia per i leoni! Continuiamo a lavorare per far finire questo business disgustoso”. A fine agosto, Smaradga Louw ha denunciato il rischio che le stesse quote fissate dal precedente ministro (1500 scheletri all’anno) non riflettano del tutto la scala del commercio, a causa delle riconosciute anomalie del sistema di permessi CITES che devono essere rilasciati per esportare le ossa. <p> <p><p> <p>Il Report finale del Comitato per gli Affari Ambientali (Colloquium on Captive Lion Breeding for Hunting in South Africa: harming or promoting the conservation image of the country) aggiunge molti altri aspetti che ora il Dipartimento degli Affari Ambientali (e cioè il Ministero, il DEA) dovrà prendere in seria considerazione: il benessere degli animali coinvolti nelle farms e le questioni di salute veterinaria e umana. I proprietari delle farms devono essere convocati in un audit in tutto il paese, per “esaminare la conformità con le attuali regolamentazioni”. Inoltre, si legge sempre nel Report, il DEA d’ora in avanti “dovrebbe indicare se è consapevole o meno del fatto che leoni e piccoli di ghepardo vengono usati per ‘essere coccolati’, nonché della presenza di strutture per ‘camminare con i leoni’”. Entrambe queste pratiche turistiche alimentano infatti in modo subdolo l’allevamento dei predatori, illudendo ignari e complici turistici occidentali che pagando qualche centinaio di euro e dando il biberon a un felino contribuiscono alla conservazione della specie. <p> <p><p> <p><p> <p><p> <p><p> <p><p> <p> <p> <p> <p> <p><p> <p> <p><p> <p>", "time": "2018-11-19T12:44:20+01:00", "type": "scienza"}
{"title": "FOG, una massa di grasso sotto le nostre città", "url": "https://www.lastampa.it/2018/11/16/scienza/fog-una-massa-di-grasso-sotto-le-nostre-citt-3FH1YSwQBaGd1L4og6ru3L/premium.html", "review": "", "content": "<p> <p>Anche le nostre città soffrono di colesterolo alto. Esattamente come avviene nelle arterie, dove le molecole grasse in eccesso si depositano compromettendo il flusso sanguigno, nelle reti fognarie delle metropoli c’è uno scarto che impedisce il passaggio di altri liquidi: una vera e propria massa di grasso sedimentata pochi metri sotto il livello stradale, che causa elevati costi sociali e ambientali. E’ chiamato FOG - acronimo di “ Fat, Oil &amp; Grease ”, ovvero “Grasso, Olio e Materia lubrific... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "16 novembre 2018", "type": "scienza"}
{"title": "Ecco come la foresta argentina finisce nei nostri piatti", "url": "https://www.lastampa.it/2018/11/19/scienza/ecco-come-la-foresta-argentina-finisce-nei-nostri-piatti-5OnhDIdhBxJush11q7wyNL/premium.html", "review": "", "content": "<p> <p> Osservare l’ampiezza del disboscamento è impressionante. Dalla vista aerea la situazione appare ancora più grave: si intravedono soltanto sottili strisce di verde tra vasti campi di terra pallida. Eppure fino pochi anni fa, quest’area nella provincia settentrionale di Salta, in Argentina, era una fitta foresta e parte del gigantesco polmone verde di Gran Chaco che si estende nella regione settentrionale del paese fino al confine con Bolivia, Paraguay e Brasile. Secondo solo all'Amazzonia in ... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "19 novembre 2018", "type": "scienza"}
{"title": "Nel Regno Unito c’è una Brexit n.2: il distacco da gas e carbone", "url": "https://www.lastampa.it/2018/11/21/scienza/nel-regno-unito-c-una-brexit-n-il-distacco-da-gas-e-carbone-vzCspbBpsUssCnmI4U4PAN/premium.html", "review": "", "content": "<p> <p>Mentre il distacco dall'Unione Europea arranca, tra spasmi e contrasti che percorrono in lungo e in largo sia gli abitanti del Regno Unito sia gli stessi partiti - di maggioranza come di opposizione - c'è un altro movimento di fuga in atto, meno mediatico, ma che trova tutti i cittadini di Sua Maestà concordi. È l'allontanamento dai combustibili di origine fossile. La Gran Bretagna in questi giorni ha raggiunto il ristretto club dei paesi in cui l'energia disponibile da fonti rinnovabili è su... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "21 novembre 2018", "type": "scienza"}
{"title": "“Bionico”, così l’idrogeno sarà prodotto in modo green ", "url": "https://www.lastampa.it/2017/08/04/scienza/bionico-cos-lidrogeno-sar-prodotto-in-modo-green-Qmc4MhrwWRMRRpOWjj6SJJ/pagina.html", "review": "", "content": "<p> <p>Avere idrogeno al 100% green, senza dover utilizzare alcuna fonte fossile ma solo energia rinnovabile. E’ questo l’obiettivo del progetto europeo Bionico, grazie al quale saremo presto in grado di produrre 100 chili di H2 puro al giorno, direttamente da biogas. Il progetto, nato nel 2015, è entrato ora nella fase di design del nuovo reattore, che non solo è il più grande a membrane per la produzione di idrogeno da biogas del mondo ma, cosa fondamentale, si avvarrà di un solo passaggio, rendendo l’intero processo più vantaggioso e veloce rispetto ai sistemi tradizionali. <p> <p><p> <p>In sostanza si tratta di un sistema integrato in cui la trasformazione chimica e separazione delle molecole avvengono in un unico stadio. In questo modo si può raggiungere una efficienza di produzione dell’idrogeno di circa il 70%, superando così di 10 punti percentuali i sistemi convenzionali della stessa taglia. Inoltre, è previsto un risparmio approssimativo di 10 kgCO2 per kg di H2 prodotto.<p> <p><p> <p><p><p><p><p><p> <p><p> <p>“Oggi l’idrogeno è prodotto per circa il 96% da combustibili fossili, come gas, carbone, e petrolio: il 48% viene da gas naturale, il 30% da petrolio, il 18% da carbone. Il rimanente 3,9% da elettrolisi (uso di elettricità che può essere rinnovabile o meno) e lo 0,1% da altro. Concludendo il 96% viene da fonti fossili e meno del 4% da fonti rinnovabili”, spiega a “Tuttogreen” il ricercatore Marco Binotti, che insegna Power Generation Systems e fa parte del Dipartimento di Energia del Politecnico di Milano (a capo del progetto). <p> <p><p> <p>“L’idea è però quella di muoversi verso un’economia all’idrogeno in cui l’H2 possa essere utilizzato come vettore energetico in particolare nel settore del trasporto, della produzione di potenza residenziale e per alimentare dispositivi portatili”, continua Binotti. <p> <p><p> <p>Ad oggi i maggiori utilizzi dell’idrogeno sono: produzione di ammoniaca (62,4%); processi di raffinazione del petrolio (24,3%); produzione di metanolo (8,7%) e altri usi 4,6% (processi chimici, vetrerie, industria elettronica, industria alimentare, etc).<p> <p><p> <p><p><p><p><p><p> <p><p> <p>L’utilizzo dei reattori a membrane è stata studiata anche da altri progetti europei: ci sono ad esmepio i programmi Ferret  e Reforcell , che prevedono di utilizzare la microcogenerazione con produzione di idrogeno da gas naturale con reattore a membrana. E poi il programma Fluidcell , sempre con microcogenerazione e produzione di idrogeno da etanolo con reattore a membrana.<p> <p><p> <p>Tuttavia il progetto Bionico è in uno stadio più avanzato e in un futuro prossimo potrebbe essere messo in commercio: “si tratta di un impianto pilota di scala significativamente più grande rispetto ai precedenti progetti con reattori a membrana”, dice Binotti, che continua: “il nostro impianto comincerà a produrre idrogeno a partire da inizio 2019; poi a valle del progetto ed in base ai risultati si capiranno le prospettive per l’eventuale commercializzazione”. <p> <p><p> <p><p><p><p><p><p> <p><p> <p>Il consorzio di BIONICO (acronimo di BIOgas membrane reformer for deceNtralIzed hydrogen produCtiOn) è composto da 8 organizzazioni provenienti da 7 paesi (Italia, Spagna, Paesi Bassi, Gran Bretagna, Svizzera, Germania e Portogallo): Politecnico di Milano (che coordina il team), Technical University of Eindhoven, TECNALIA, QUANTIS, insieme ai partner industriali Johnson Matthey, ICI Caldaie, Rauschert e ENC.<p> <p><p> <p>La costruzione dell’impianto è prevista a giugno 2018, in Italia, precisamente a Verona. La sua installazione avverrà in Portogallo.<p> <p><p> <p> <p> <p> <p> <p><p> <p> <p><p> <p>", "time": "2017-08-04T00:00:00+01:00", "type": "scienza"}
{"title": "L'emendamento azzoppa-rinnovabili ", "url": "https://www.lastampa.it/2018/11/27/scienza/lemendamento-ammazzarinnovabili-eQ39xFrtJQ5M9CtM8c3vXM/pagina.html", "review": "", "content": "<p> <p><p> <p><p> <p><p> <p><p> <p><p> <p><p> <p>Per una parte degli impianti italiani di produzione di energia da fonti rinnovabili sbuca la possibilità di dover tornare a pagare proventi economici ai Comuni in cui si trovano e che erano stati esclusi da una serie di sentenze. Tra le pieghe dei lavori parlamentari per la nuova manovra, infatti, si è fatto largo un emendamento tra quelli «segnalati» che secondo alcuni investitori potrebbe avere questo effetto, con il rischio di creare un freno alla crescita delle energie pulite nonostante la necessità di ridurre le emissioni di CO2. La norma in questione, se verrà approvata, sancirà la «piena efficacia» delle vecchie convenzioni stipulate con gli enti locali dagli sviluppatori degli impianti. Convenzioni che prevedevano dei corrispettivi economici da destinarsi alla compensazione dell’impatto ambientale, liberamente pattuiti, da versare nelle casse comunali come «ristoro» per l’impiego del territorio. <p> <p><p> <p>Senonché questa pratica, molto diffusa in particolare per l’eolico a partire dal boom dei primi anni Duemila, era stata superata dalle pronunce dei giudici. Nel settembre 2010 il ministero dello Sviluppo economico aveva adottato delle linee guida che rimettono alle conferenze dei servizi la possibilità di chiedere solo le cosiddette «opere di compensazione», che devono essere realizzate direttamente dagli operatori degli impianti impiegando il 3% del ricavato annuo della vendita di energia: chi vuole costruire un impianto in un certo territorio, vale a dire, si impegna a fornire anche dei servizi che ne mitighino l’impatto ambientale, tenendo conto delle sue caratteristiche e di quanto è grande. Al contrario, le convenzioni che prevedevano il versamento di corrispettivi monetari erano state dichiarate nulle dalla giurisprudenza. <p> <p><p> <p>«Come compensazioni sono stati realizzati ad esempio interventi di efficientamento energetico per l’illuminazione pubblica, piantumazioni di alberi e interventi simili», spiega Egidio Labanca, amministratore delegato della società d’investimento Arpinge Energy Efficiency And Renewables, subholding del Gruppo Arpinge specializzata nelle infrastrutture per le rinnovabili. «Oggi invece – aggiunge – si assiste al tentativo di ridare efficacia al pagamento di vecchi oneri ai Comuni con la nuova legge di Bilancio, mentre gli incentivi pubblici, come è nella loro logica, sono fortemente diminuiti».<p> <p><p> <p>L’emendamento proposto, a prima firma di Marialuisa Faro, membro 5 Stelle della commissione Bilancio della Camera, prevede che gli accordi stipulati prima delle linee guida ministeriali debbano mantenere la piena efficacia, garantendo che i proventi pattuiti in passato rimangano nei bilanci dei Comuni, e che poi dopo l’entrata in vigore della manovra siano rivisti secondo la logica delle opere compensative. Un emendamento sostanzialmente analogo, anche nelle parole ma su un altro articolo, è stato presentato da Forza Italia (ma è decaduto), secondo un’inedita convergenza di vedute tra grillini e berlusconiani, evidentemente mossa dalla causa delle casse comunali in sofferenza che ha sopraffatto quella per la riduzione dei gas serra. Primo firmatario dei forzisti era Roberto Pella, che è anche sindaco di Valdengo (Biella) e vicepresidente vicario Anci in rappresentanza dei piccoli Comuni.<p> <p><p> <p>La novità riguarderebbe soprattutto le attività già realizzate secondo accordi stipulati prima del settembre 2010: «Molte di queste però – dice Labanca – sono state in seguito rilevate da nuovi proprietari senza aver mai pensato che un giorno il legislatore li avrebbe poi obbligati a pagare royalties ai Comuni già dichiarate nulle, e concepite peraltro in epoche in cui i ricavi unitari erano ben più alti. Per gli impianti di potenza superiore a un megawatt (MW), si è passati dagli iniziali 180 euro per MWh, considerando gli incentivi, ai 66 attuali, mentre il costo dell’energia è di circa 50-60 euro per MWh». <p> <p><p> <p>Secondo l'Anev (Associazione nazionale energia del vento), l’effetto principale della norma sarebbe quello di evitare che i Comuni debbano restituire agli operatori eolici i proventi che hanno ricevuto in passato. «L’emendamento non ha la miglior formulazione possibile – dicono dall'associazione – ma può consentire di risolvere il pregresso e lasciare alle nuove iniziative la possibilità di definire accordi specifici sulla base delle novità introdotte dalla giurisprudenza». Se questa era l’intenzione, tra gli investitori c’è chi però sottolinea che la norma non ha preso in considerazione i possibili passaggi di proprietà e i mutamenti nelle condizioni di mercato che sono intervenuti negli anni. Secondo Arpinge, l’emendamento è mal congegnato e, per come è scritto, rischia di dare adito a interpretazioni che possono portare a un cambio di situazione con effetto retroattivo.<p> <p><p> <p>«Molti degli accordi stipulati prima delle linee guida del 2010 riguardano impianti che sono stati realizzati dopo quella data, al termine di lunghi iter di autorizzazione, quando le convezioni erano già state considerate nulle, o addirittura che sono ancora da costruire – dice Labanca –. Per queste situazioni, con l’emendamento possono sorgere dubbi sugli oneri a carico per i periodi antecedenti». <p> <p><p> <p>Oggi in Italia si potrebbero ottenere circa 3mila MW di potenza realizzando tutti i progetti eolici che sono fermi ma che già hanno ottenuto l’autorizzazione. Gli impianti attivi hanno invece una potenza complessiva di oltre 9mila MW, e si stima che altrettanti megawatt siano necessari al 2030 – per la sola fonte eolica – per raggiungere il target della nuova strategia energetica nazionale, che punta a un 55% di rinnovabili elettriche entro lo stesso anno. <p> <p><p> <p>Con le convenzioni che ci sono state, in media un impianto eolico da 30 MW può portare a un Comune oltre 50mila euro annuali da mettere a bilancio. È però difficile valutare con precisione quanti introiti le convenzioni potrebbero produrre, perché, a differenza del regime di opere compensative, la casistica degli accordi non è uniforme: sono state fissate royalties fisse o variabili, oppure quote minime standard, o ancora calcolate sul numero delle pale installate o su quello dei megawatt. I critici di quel sistema sottolineano che un’eccessiva prodigalità negli accordi poteva avere qualche effetto quando il Comune doveva valutare la compatibilità ambientale degli impianti. <p> <p><p> <p>Alla luce delle esperienze passate, calcolano da Arpinge che se oggi per tutti gli impianti eolici italiani ci fossero convenzioni valide con i Comuni, si potrebbero ottenere in royalties fino a 100 milioni di euro l’anno. Secondo l’Anev, vista la volontà di un rapporto equilibrato con gli enti locali e comunque quella di compensare i territori, quello che è davvero auspicabile è che venga superata questa questione annosa, «che rischierebbe di portare i comuni in situazione di difficoltà economica e le aziende a non avere certezze rispetto alle convenzioni sottoscritte. Ogni soluzione legislativa che consentisse di risolvere in maniera equilibrata questa questione, dunque, verrebbe quindi accolta dagli operatori del settore con grande favore».<p> <p><p> <p><p> <p> <p> <p> <p> <p><p> <p> <p><p> <p>", "time": "2018-11-27T22:56:00+01:00", "type": "scienza"}
{"title": "Radon, una start up sarda fa la guerra al gas radioattivo", "url": "https://www.lastampa.it/2018/11/17/scienza/radon-una-start-up-sarda-fa-la-guerra-al-gas-radioattivo-Vk9UajlL704Fhwcfb3WcyI/premium.html", "review": "", "content": "<p> <p>Due zii materni uccisi da un cancro al polmone a distanza di un anno. Entrambi non fumatori. Entrambi sardi di Tempio Pausania,Gallura. Il bisogno di capire il perché. Gli studi sul territorio. Sulle sue caratteristiche geologiche. E poi la scoperta: il nord dell’isola particolarmente esposto al radon. Un gas radioattivo che ogni anno in Italia fa più di tremila vittime, seconda causa di tumore al polmone dopo il fumo di sigaretta. Nasce così, sei anni fa, la guerra al radon di Domenico Cas... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "17 novembre 2018", "type": "scienza"}
{"title": "Al giusto prezzo, campagna di Oxfam in difesa dei lavoratori agricoli ", "url": "https://www.lastampa.it/2018/11/29/scienza/oxfam-no-il-prezzo-non-giusto-Ra6EhNoCYngiBQEIMGkBoL/pagina.html", "review": "", "content": "<p> <p>“In estate lavoriamo 15 ore al giorno, mangiando solo la sera. Quando siamo stanchi prendiamo l’oppio. Senza pasticche, come si può lavorare in queste condizioni?” Così un esponente della comunità Sikh nel Lazio, in quell’agro Pontino dove si coltiva intensivamente per larga parte dell’anno, ma con paghe ancora troppo lontane da quelle previste dal contratto provinciale: 4/4,50 euro l’ora invece di 9 euro lordi. Come lui, centinaia di migliaia di lavoratori sono vittime di sfruttamento e caporalato, abusi e salari da fame, lungo le filiere che portano frutta e verdura nei principali supermercati italiani.<p> <p> <p> <p>Oxfam lancia oggi la campagna Al giusto prezzo per accendere i riflettori sulle ingiustizie che si celano dietro a moltissimi prodotti alimentari venduti sugli scaffali dei supermercati. Dopo aver indagato le filiere di approvvigionamento dei principali supermercati stranieri e denunciato le pratiche commerciali con cui sono soliti imporre prezzi molto bassi ai produttori di piccola scala, con conseguenze devastanti per i braccianti e gli operai agricoli, Oxfam ha guardato all’Italia dove un lavoratore su due in agricoltura è irregolare.<p> <p> <p> <p>Le pagine del  rapporto, da cui la campagna prende il via, analizzano il grado di impegno con cui i 5 più grandi operatori italiani della GDO (grande distribuzione organizzata) - Coop, Conad, Esselunga, Gruppo Selex (al quale sono collegate insegne come A&amp;O, Famila, C+C, Elite, il gigante, Sole 365 e varie altre), Eurospin – stanno affrontando il tema dei diritti umani nelle proprie filiere di produzione agroalimentare, contribuendo ad eliminare sfruttamento e abusi nelle campagne.<p> <p> <p> <p>LA PAGELLA DEI 5 BIG DELLA GRANDE DISTRIBUZIONE<p> <p> Ne risulta una  pagella che fotografa il livello di impegno delle aziende rispetto a quattro temi chiave - trasparenza e accountability, diritti dei produttori di piccola scala, diritti dei lavoratori agricoli, diritti delle donne -e analizza i passi compiuti dai 5 big della GDO per assicurare il rispetto dei diritti umani di tutte le persone coinvolte nelle loro filiere di approvvigionamento. Basandosi su dati pubblici resi disponibili dalle stesse aziende, la valutazione è stata condotta adattando una metodologia elaborata da Oxfam e già applicata ai più grandi supermercati internazionali come Walmart, Tesco, Lidl, Aldi e altri ( QUI la metodologia).<p> <p><p> <p><p><p><p><p><p> <p><p> <p>I risultati evidenziano quindi che delle 5 aziende analizzate, soltanto 3 mostrano di aver avviato un percorso di sostenibilità sociale nelle proprie filiere, seppur con un livello di impegno di diversa intensità. Coop è l’azienda che dimostra un livello maggiore di consapevolezza e azione sul tema dei diritti umani nelle filiere totalizzando un 27%; Conad arriva all’11%, Esselunga all’8%. Selex ed Eurospin ottengono un punteggio pari a 0% in tutte le aree di indagine, in quanto non è stato possibile rintracciare alcun documento pubblico relativo ai temi in questione.<p> <p> <p> <p>Il valore della pagella non si esaurisce tanto nell’azione di redigere una classifica o di mettere un voto (cosa che di fatto una pagella fa), quanto piuttosto nel dar conto di un percorso di sostenibilità sociale lungo la filiera di produzione a cui il singolo supermercato si sta (o meno) adeguando. È evidente che per il livello di ambizione posto dagli indicatori che guidano l’analisi, basati su standard internazionali, il raggiungimento di una piena sostenibilità sociale (100%) è un percorso in divenire.<p> <p> <p> <p>“Controllando il 75% di tutto il cibo e le bevande consumati nel nostro paese e 26.000 punti vendita, le aziende della GDO hanno l’enorme potere di decidere e orientare scelte e prezzi lungo l’intera filiera di produzione. – ha detto Elisa Bacciotti, direttrice delle campagne di Oxfam Italia – L’estate scorsa, tra il 4 e il 6 agosto, in poco meno di 48 ore, 16 braccianti agricoli sono morti in incidenti sulle strade del foggiano: tornavano dai campi stipati come bestie sui mezzi di trasporto dei caporali. Un reale impegno delle aziende della GDO a cambiare politiche e pratiche del loro approvvigionamento è fondamentale per difendere i diritti dell’ultimo anello della filiera: i braccianti e gli operai che coltivano, raccolgono e confezionano il nostro cibo.”<p> <p><p> <p>  <p> <p> <p> <p> <p><p> <p> <p><p> <p>", "time": "2018-11-29T06:00:00+01:00", "type": "scienza"}
{"title": "FaterSMART, il magico riciclo dei pannolini", "url": "https://www.lastampa.it/2018/11/30/scienza/fatersmart-il-magico-riciclo-dei-pannolini-mIo9fcnagxXwoPPs9xhITL/premium.html", "review": "", "content": "<p> <p>In tutta Italia si usano ogni giorno oltre 10 milioni di prodotti assorbenti per la persona, 7 mila al minuto. Un’enorme mole di rifiuti che finiscono in discarica o nell’inceneritore, mentre grazie a una tecnologia tutta italiana è possibile riciclare questo scarto traendo nuove materie prime seconde riutilizzabili in molteplici applicazioni. Ad esempio con 227 kg di pannolini usati riciclati è possibile produrre una sedia di plastica. FaterSMART - la Business Unit di Fater SpA, l’azienda it... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "30 novembre 2018", "type": "scienza"}
{"title": "I servizi igienici salvano vite ", "url": "https://www.lastampa.it/2018/12/08/scienza/i-servizi-igienici-salvano-vite-YCJmPicYKxCzkefsOdSqaK/pagina.html", "review": "", "content": "<p> <p> Come ogni anno, il 19 novembre si è celebrato il World Toilet Day, ovvero la giornata mondiale della toilette. Il tema di questa edizione mira ad ispirare le azioni necessarie per affrontare la crisi globale dei servizi igienico-sanitari. In tutto il mondo 4,5 miliardi di persone vivono senza servizi igienici adeguati e 892 milioni praticano la defecazione all’aperto. Le conseguenze dell'esposizione alle feci umane su questa scala sono drammatiche per la salute pubblica, le condizioni di vita e di lavoro, l'alimentazione, l'istruzione e la produttività economica in tutto il mondo.<p> <p> <p> <p>Per la prima volta nella storia dell’umanità, più della metà della popolazione mondiale vive in zone urbane. Quando la rapida urbanizzazione si realizza più velocemente della pianificazione formale, la popolazione rischia di vivere in quartieri sovraffollati con servizi idrici e igienico-sanitari inadeguati o spesso inesistenti.<p> <p> <p> <p>Tale contesto causa effetti altrettanto devastanti anche per l'ambiente, se consideriamo che le città utilizzano un enorme volume di acqua dolce e scaricano un volume proporzionalmente elevato di acque reflue. Secondo un rapporto del 2015 dell'Organizzazione Mondiale della Sanità e dell’UNICEF, i due terzi delle acque reflue provenienti dalle aree urbane vengono scaricati senza essere trattate in laghi, fiumi e zone costiere.<p> <p> <p> <p>Nel 2015, la comunità degli Stati del mondo ha approvato gli Obiettivi di Sviluppo Sostenibile del 2030 (Sustainable Development Goals – SDGs nell'acronimo inglese). Tra questi, uno in particolare è dedicato alle città – l’SDG 11 – e a come renderle inclusive, sicure, resilienti e sostenibili. Allo stesso tempo, un altro obiettivo – l'SDG 6, il quale mira a garantire a tutti la disponibilità e la gestione sostenibile dell'acqua e dei servizi igienico-sanitari – è complementare ed essenziale per compiere progressi nell'urbanizzazione sostenibile. L’accesso ai servizi igienico-sanitari è fondamentale per raggiungere lo sviluppo sostenibile globale e costruire città più resilienti.<p> <p> <p> <p>SERVIZI IGIENICO-SANITARI SOSTENIBILI <p> <p>Le autorità municipali devono poter essere in grado di cogliere le opportunità significative che derivano dalla gestione circolare dell'acqua. L'acqua può essere gestita in modo più efficace per ridurre le perdite idriche, si possono trattare e riciclare le acque reflue e catturare sottoprodotti per trasformarli in fertilizzanti, bio-carburanti, bio-gas o biochar. Questo fa sì che le acque reflue diventano una risorsa preziosa. Inoltre, la riduzione dell’inquinamento si traduce in maggiore disponibilità’ idrica. Adeguando la qualità dell'acqua con lo scopo per cui verrà utilizzata, le città riescono a far corrispondere la domanda con l’offerta, preservando, allo stesso tempo, il fabbisogno idrico degli ecosistemi.<p> <p> <p> <p>Favorire sistemi decentralizzati più economici ed efficienti, basati sulla gestione dei fanghi fecali e l’uso di servizi igienici in container, permette di dimezzare i costi rispetto alle reti fognarie tradizionali. In questo modo, investire nelle strutture igienico-sanitarie può risultare economicamente e socialmente vantaggioso e attirare imprenditori, nuove idee e nuove soluzioni.<p> <p> <p> <p>Tali sistemi di gestione sono incoraggiati da un tipo di legislazione e da una governance integrata delle risorse idriche, da regole e regolamenti attuati in modo trasparente e dalla cooperazione tra autorità nazionali e locali. Tutti gli attori coinvolti possono trarne un vantaggio: aziende municipali, imprese e organizzazioni non governative grandi o piccole e, naturalmente, i comuni cittadini.<p> <p> <p> <p>SERVIZI IGIENICI RESILIENTI <p> <p>La pianificazione anticipata dei rischi riduce sia i danni causati dall'acqua che i costi umani ed economici delle catastrofi. Le infrastrutture cosiddette blu e verdi possono aiutare nella gestione delle inondazioni, delle siccità e delle malattie trasmesse dall'acqua e, se combinate con spazi verdi urbani, riqualificano e migliorano l'estetica delle città. L'uso efficiente e il riciclo dell'acqua minimizzano lo stress sugli ecosistemi adiacenti. Le città idrosensibili, cioè che privilegiano il ruolo strategico dell’acqua, possono quindi contribuire a mitigare i cambiamenti climatici e a costruire resilienza.<p> <p> <p> <p>Allo stesso tempo, approvvigionamenti idrici e servizi igienico-sanitari efficienti basati su una gestione circolare, favoriscono l’economia urbana poiché riducono le malattie causate da infezioni diarroiche, stimolando così il sistema produttivo, il turismo e il commercio internazionale, e proteggendo contemporaneamente gli ecosistemi.<p> <p> <p> <p>SERVIZI IGIENICI PER TUTTI <p> <p>Circa il 60% della popolazione mondiale - 4,5 miliardi di persone - non ha un bagno a casa o un sistema di gestione sicura degli escrementi. Quasi un miliardo di questi continua a praticare la defecazione all’aperto, il che significa che le feci umane, su vasta scala, non vengono gestite o trattate. Un terzo delle scuole in tutto il mondo non dispone di servizi igienici - un problema particolarmente difficile per le ragazze durante il periodo mestruale - e 900 milioni di scolari non hanno un luogo per lavarsi le mani.<p> <p> <p> <p>Nel dicembre 2016, i leader mondiali hanno adottato la nuova Agenda Urbana (New Urban Agenda), che stabilisce uno standard globale per lo sviluppo di città sostenibili che creano prosperità, promuovono il benessere culturale e sociale e proteggono l'ambiente. L'acqua e i servizi igienici un ruolo prioritario in questa agenda. Sono necessarie delle azioni radicali, altrimenti non riusciremo a fornire servizi igienici per 4,5 miliardi di persone, per di più entro il 2030, che è a soli 12 anni di distanza. <p> <p> <p> <p>Tuttavia, il programma di questa Agenda non può essere realizzato se non grazie ad uno sforzo collettivo. Nella Giornata Mondiale della Toilette vogliamo sollecitare i governi, i comuni, il settore privato e la società civile a collaborare secondo i reciproci punti di forza, ad essere coraggiosi e ad abbracciare il cambiamento. Rivalutare i servizi igienici è un'opportunità per riunirsi e lavorare insieme verso città resilienti e sostenibili – che abbiano un bagno per tutti.<p> <p> <p> <p>* Presidente del Consiglio Mondiale dell’Acqua  <p> <p> <p> <p> <p> <p><p> <p> <p><p> <p>", "time": "2018-12-08T02:00:00+01:00", "type": "scienza"}
{"title": "Monopattini elettrici & C, Italia indietro nella mobilità sostenibile ", "url": "https://www.lastampa.it/2018/12/04/scienza/monopattini-elettrici-c-italia-indietro-nella-mobilit-sostenibile-9hN0SpHHvL9TvjFM3YaQQO/pagina.html", "review": "", "content": "<p> <p>Massimo Ciuffini, coordinatore dell'Osservatorio Nazionale sulla sharing mobility, promosso dal Ministero dell'Ambiente, da quello dei Trasporti, e dalla Fondazione per lo sviluppo sostenibile, qual è lo stato della mobilità \"alternativa\" in Italia? <p> <p>\"Parlare di mobilità alternativa - o forse meglio, delle nuove forme di mobilità - oggi ci fa pensare subito al carsharing, al bikesharing o al carpooling. Tutti questi servizi di mobilità condivisa stanno crescendo sia dal punto di vista dell’offerta che dell’uso, specie nelle grandi città\".<p> <p> <p> <p>Qual è la tipologia di mobilità condivisa che funziona meglio in Italia? Perché? Dove? <p> <p>\"Attenzione, il perimetro della mobilità condivisa è molto ampio e comprende tutti i servizi di mobilità in cui si condivide un veicolo o un percorso, sia in sequenza che contemporaneamente. Appartengono a questa grande famiglia il taxi come la metropolitana, il treno come l’autobus, non solo gli ultimi arrivati che hanno la particolarità di essere on-demand, cioè utilizzabili quando ne abbiamo bisogno e con una piattaforma digitale. Ciò che deve funzionare è l’integrazione tra tutti questi servizi, vecchi e nuovi. Singolarmente nessun servizio è in grado di fare il suo mestiere: consentirci di muovere senza macchina. Il carsharing free floating per esempio può funzionare in città di una certa dimensione e nelle zone centrali e comunque per flussi di traffico ridotti, spostamenti brevi e immediati\".<p> <p><p> <p>In Europa sempre più spesso si vedono in giro i monopattini elettrici, per molti una nuova frontiera della mobilità sostenibile? Perché in Italia ancora non li vediamo? <p> <p>\"La micromobilità condivisa (dunque non solo il monopattino elettrico ma anche altre forme di elettrificazione di microveicoli), come abbiamo visto in Francia, è molto usata ed apprezzata, non solo dai giovanissimi. Non è l’unico caso che fa capire quanto le regole debbano evolvere per adattarsi al paradigma delle nuove mobilità. L’Osservatorio in questo senso ha costituito un gruppo di lavoro che discuterà le proposte da rivolgere alle istituzioni per rimuovere gli ostacoli normativi alla diffusione della sharing mobility. Accogliamo quindi con favore l’approvazione di un emendamento su questo tema in Legge di Bilancio, che darà finalmente il via alle sperimentazioni di servizi di micromobilità elettrica anche nel nostro paese\". <p> <p><p> <p>Come si può far funzionare meglio la mobilità condivisa? <p> <p>\"Si sta dimostrando sempre di più che i servizi di mobilità condivisa innovativi funzionano lì dove meglio si realizza l’intersezione tra progettazione della mobilità, dello spazio urbano e l’offerta di servizi. Nelle città dove funziona il trasporto pubblico, dove lo spazio pubblico è ben gestito (per esempio lo spazio per la sosta), funziona meglio anche la sharing mobility. Il problema è che le regole non evolvono con allo stesso ritmo della tecnologia e dei comportamenti delle persone. Tutto è concepito per il modello di trasporto novecentesco: tutto auto e, quando strettamente necessario, il trasporto pubblico dedicato a chi non ha alternative. La mobilità condivisa dunque come nicchia, come ripiego. C’è un grande ritardo nella comprensione del fenomeno che abbiamo davanti e questo diventa un grande blocco mentale e culturale che impedisce ogni cambiamento\". <p> <p><p> <p> <p> <p> <p> <p> <p> <p>L'Italia a che punto è in confronto agli altri paesi europei? <p> <p>\"Sulla sharing mobility possiamo tranquillamente dire che l’Italia non ha nulla da invidiare ad altri paesi europei. Milano, Torino ma anche Bologna, Firenze, Cagliari tanto per citarne alcune, sono città che non perdono il confronto con le città francesi, spagnole e scandinave di uguale dimensione. Milano poi è un’eccellenza mondiale. Un laboratorio di mobilità condivisa che suscita interesse anche fuori dall’Italia. Detto ciò, i margini di miglioramento sono ancora molto ampi, specie nello sviluppo e nell’integrazione tra servizi condivisi. In questo l’Italia è indietro perché è complessivamente indietro nel trasporto rapido di massa come metropolitane, tramvie, treni suburbani...\"<p> <p><p> <p>Il ruolo delle amministrazioni locali: cosa devono fare per supportare la sharing mobility?  Ci sono esempi virtuosi? <p> <p>\"È fondamentale che le amministrazioni abbiano un’idea chiara di dove vogliono portare le loro città dal punto di vista dei trasporti. L’offerta di servizi e le soluzioni tecnologiche ci sono. La richiesta da parte dei cittadini di muoversi in modo diverso da oggi è sempre più pressante. A questo punto sta alle amministrazioni agire in tempi rapidi e costruire una cornice di regole chiare per permettere agli operatori di mobilità condivisa di lavorare nell’interesse delle persone che quotidianamente si spostano in città. È necessario sperimentare, innovare costantemente e soprattutto concedere spazio, spazio fisico, alle nuove forme di mobilità e restringere quello dedicato ai mezzi privati. Per ora quello che emerge con chiarezza è che le amministrazioni locali, specie alcune, sono state molto lungimiranti nel cogliere l’occasione che proveniva dal lasciare spazio ai nuovi operatori. Le politiche attive di sviluppo purtroppo sono quasi completamente assenti\". <p> <p><p> <p>Quale dovrebbe essere il ruolo del trasporto pubblico, come dovrebbe funzionare per essere alleato della mobilità condivisa? <p> <p>\"Il trasporto pubblico deve continuare a fare il trasporto pubblico, al meglio delle sue possibilità. Il suo ruolo è quello di trasportare i flussi più consistenti, velocemente. La metafora che uso spesso per immaginare la mobilità urbana del futuro è quella di un’orchestra jazz: c’è una struttura e un tema comune, ma poi ogni servizio condiviso di mobilità ha il suo spazio d’improvvisazione con cui rendere l’orchestra migliore. L’obiettivo più è che sia l’utente percepisca il sistema nel suo complesso, con tutte le sue opportunità, e inizi un percorso che lo porti progressivamente ad utilizzare al minimo il proprio mezzo, macchina o scooter che sia\".<p> <p><p> <p><p> <p> <p> <p> <p> <p><p> <p> <p><p> <p>", "time": "2018-12-04T16:14:27+01:00", "type": "scienza"}
{"title": "C’è una crepa sulle frontiere del mondo ", "url": "https://www.lastampa.it/2018/12/11/scienza/c-una-crepa-sulle-frontiere-del-mondo-FMLL9nmyY720QL7ASUlTDK/pagina.html", "review": "", "content": "<p> <p>Il presente come un romanzo distopico. Colonne di profughi dall’Honduras, El Salvador, verso l’America. Il presidente sovranista - di nuovo, il mito della razza bianca - che chiude i confini. <p> <p>Volti di polvere e stracci. Uomini, donne, bambini, in marcia da San Pedro Sula - 187 morti ogni 100.000 abitanti - 760 chilometri attraverso il Guatemala, la landa bollente del Chiapas, a fuggire dalla disoccupazione, la povertà, il deserto dell’anima. Le frontiere col Messico blindate per i rifugiati. Truppe di militari e tecnologie, il nuovo storytelling armato della contemporaneità che non sa più mediare le posizioni e, allora, si sposta velocemente verso gli estremismi mentre lo spettro che 150 anni fa si aggirava per l’Europa svanisce definitivamente, e l’Italia discesa agli inferi del nazionalismo nostrano rischia di divenire la sbiadita ombra della “città aperta” utopia del Novecento. L’epoca del progresso e del sogno estinta, ritorno al passato. <p> <p> <p> <p>Gli ex blocchi contrapposti Usa-Russia, ora grandi potenze pseudo-totalitarie, lentamente si trasformano in quasi-continenti di un Nuovo Ordine Mondiale, nomi-frontiera appena usciti da quel “1984” di Orwell, con un unico scopo: rinverdire l’idea forte dello Stato-nazione, indebolire non solo l’Unione Europea ma il suo concetto, la metafora di un mondo-spazio capace di produrre cittadini globali, idea universalista, cosmopolita, anazionalistica ridotta ad abitare nelle riserve del presente, periferie di un Impero che sempre più cede spazio al suo Lato Oscuro.<p> <p>Eppure non esistono spazi che non siano natura mediata, trasformata, coltivata, edificata. Tra uomo e Terra. Ma è il tempo dei populismi, l’eco di sirene della Verità Assoluta ammalia, blandisce, scambia il reale per la sua rappresentazione. Un paradosso inverso che mette alla gogna le differenze e abilita la post-verità: che ognuno stia dentro i suoi confini, c’è il buio oltre la siepe.<p> <p> <p> <p>È in atto una guerriglia semiologica che sta falsando il mondo, sdoganando parole ambigue e termini che sembravano superati – razzismo, sessismo, xenofobia, terrorismo - che invece tornano diluiti in una neo-lingua, quasi l’orologio del Tempo stesse tornando indietro, fino al 1945: Yalta non è mai accaduta, la conferenza degli Argonauti – Stalin, Roosevelt, Churchill seduti in posa - il sistema di pace mondiale deciso dopo le due guerre, ridotto a una vecchia foto sbiadita. Spettri e sbiadimenti, siamo spettatori di una crepa nel presente che sta stravolgendo i confini del nostro abitare, linee di una recrudescente geografia del caos 2.0. <p> <p> <p> <p>Da queste premesse partono due testi dalla rara capacità d’interpretazione dell’oggi, che non a caso utilizzano linguaggi fortemente visuali: “La crepa” di C.Spottorno-G.Abril e “Atlante delle frontiere” di B.Tertrais-D-Papin con la prefazione di Marco Aime (entrambi pubblicati da add editore, www.addeditore.it). <p> <p><p> <p>“ La crepa ” dei vincitori del World Press Photo 2016 è una  graphic novel fotogiornalistica, un libro-frontiera, capace nella sua moltiplicazione di linguaggi di coniugare la potenza del reale alla pop culture fiction – 25.000 foto, 15 taccuini riempiti dagli autori alla scoperta delle nuove Odissee dei migranti alle frontiere dell’Europa. <p> <p> <p> <p><p><p><p><p><p> <p>Per Carlos Spottorno occorre preservare i luoghi della provenienza: «Per me, le montagne di Malaga, in Andalucía, la zona di Mijas», eppure il presente è un intrico irrisolto: «Adesso è un inferno urbanistico pieno di pensionati inglesi. Nei primi anni 80 era ancora un luogo dove la gente viveva con gli animali in casa. Noi, da hippies, abitavamo in una casa senza elettricità e acqua corrente. Io tagliavo legna e accendevo il camino. Da allora sogno solo di tornare a vivere cosi, come Jeremiah Johnson». I luoghi raccontano l’uomo, il suo buio nell’anima: «Suicidi, stupri... il male reale, quello che fa più paura». Forse è questa la leva, il vento che sta soffiando ovunque – Brexit, Bannon, l’estrema destra – pericolosi falò che rischiano di re-incendiare il mondo. <p> <p> <p> <p>Per evitare l’ennesima catastrofe occorre trovare altri sentieri: «Il bosco per me è un luogo dove si nasconde chi non vuole essere trovato. Metafora del distacco dalla città. Là dove chi vive nei centri urbani va a cercare la solitudine, e dopo tre ore se ne va (…) esausto dell’intensità della natura», un luogo «veramente spietato», da cui l’uomo sfugge. Imparare a conoscere, allora, è l’unico gesto rivoluzionario. <p> <p> <p> <p>“L’Atlante delle frontiere ” (sottotitolo muri, conflitti, migrazioni) allo sfoglio restituisce un volume Visual data che, per intensità e approfondimento del termine civiltà quale conflitto/scontro/incontro potrebbe essere adottato nelle scuole, così da formare i futuri uomini e donne del Game (così come lo ha recentemente definito Alessandro Baricco) una “nuova intelligenza” che forse riuscirà a risolvere, superare i disastri - climatici in primis - che le nostre generazioni hanno prodotto sin qui. <p> <p> <p> <p><p><p><p><p><p> <p>Il bosco del presente si sta sfaldando, per Marco Aime, antropologo e scrittore: «L’infanzia, l’adolescenza e l’età adulta in passato erano un momento di rottura, oggi invece vengono meno i riti di passaggio che rappresentavano lo spigolo, la frattura», e qui si apre lo spazio della contemporaneità, l’idea liquida del grande filosofo Zygmunt Bauman: «Oggi è tutto più fluido – continua Aime - non c’è un momento preciso in cui avviene quel passaggio, se penso al concetto di “bosco del presente” torno ai ricordi da bambino, quando mio padre mi portava in montagna: la mia famiglia viene dalla Valle Gesso, in provincia di Cuneo, lì imparai che l’ambiente è più forte di te, lì dentro tu sei un’eccezione. <p> <p> <p> <p>In questo senso la montagna insegna la disciplina e la fatica, basi per il carattere ma anche per la dimensione sociale nella misura in cui segnano il ritorno a una dimensione dell’individuo inteso come “dentro” la natura e non “sopra”», una relazione di parità fra uomo-ambiente che negli ultimi 50 anni non ha evidentemente funzionato: «I viaggi fuori dall’Europa mi hanno insegnato quanto sia importante la rottura degli schemi, il viaggio è una ricomposizione perché cambia la sintassi identitaria», l’uno che diviene comunità: «La mia identità grazie a quei viaggi si è ricomposta, ha ridimensionato i miei meccanismi auto-centrati, mi ha fatto capire che il nostro modo di vivere, di ragionare, è solo uno dei tanti possibili, né migliore né peggiore e che, se c’è volontà, ci si può comprendere anche con persone culturalmente lontane da noi». L’altro per Aime non è nemico, ma preconcetto da smontare: «Alla fine degli anni 90 mi trovavo nel nord del Benin, vedevo sempre un signore anziano, semi-nudo, che riposava su una sedia. Non mi ero mai fermato a parlare finché un giorno mi misi a chiacchierare con lui, così scoprii che aveva combattuto la guerra di Indocina per conto dei francesi» - l’altro, la lezione di Conrad, la nostra capacità di capire che da un punto di vista più ampio, le migrazioni sono il nostro vicino, potremmo essere noi: «Mi vergognai molto del pregiudizio con cui lo avevo liquidato nella mia mente, fu una bella lezione». <p> <p> <p> <p>Le frontiere dell’oggi: «Il limitare è questa linea, più o meno immaginaria, che tracciamo per stabilire una separazione tra noi e gli altri – puntualizza Aime - abbiamo tutti bisogno di porre un confine, del resto non riusciamo a pensarci in una massa sperduta, né privi di limiti», e questo è umano: «Qualsiasi “soglia” è un’operazione ambivalente, da un lato unisce ma allo stesso tempo taglia fuori la possibilità di essere qualcos’altro», il problema per l’antropologo è se: «Riusciremo a forzare i nostri stereotipi nei confronti degli altri», attraverso continue messe in discussione, poiché tutto sta: «A come costruisci i muri o, piuttosto, li tracci a matita». Del resto, chiude l’autore (il cui ultimo libro è “L’isola del non arrivo. Voci da Lampedusa”, Bollati Boringhieri): «Nella Storia i confini sono sempre stati superati: il cibo, la musica, l’intera vicenda dell’umanità, se davvero ci pensiamo bene, è una storia di contrabbando».<p> <p> <p> <p>Il linguaggio interpreta lo snodo del Tempo. Nel presente-futuro prossimo, democrazia e repubblica saranno limes del mondo che verrà. Se l’uomo sarà cosciente della coabitazione necessaria, del mondo interspecie, degli spazi di rifrazione e scorrimento con l’altro (cfr. “Fratelli migranti” di P. Chamoiseau, uscito sempre per add editore, libro-invocazione di una politica mondiale dell’ospitalità). Prima che la morte delle idee e dei princìpi porti all’estinzione di tutto il resto.<p> <p> <p> <p> <p> <p><p> <p> <p><p> <p>", "time": "2018-12-11T04:00:00+01:00", "type": "scienza"}
{"title": "Zadie Smith, malinconico ambiente", "url": "https://www.lastampa.it/2018/12/13/scienza/zadie-smith-malinconico-ambiente-KZCfvdnMbDFUt2RTtmTtoN/premium.html", "review": "", "content": "<p> <p>Cieli color sabbia e nubifragi. Ci stiamo accorgendo del peggioramento del clima attraverso il tempo. Eppure l’homo digitalis non è in grado di immaginare uno stile di vita alternativo alla postapocalisse che, ormai, le lancette della contemporaneità rimandano come un mantra sul quadrante ad alta definizione delle nostre vite. There are more things in heaven and Earth, Horatio, / Than are dreamt of in your philosophy, recitava l’Amleto. Chissà se Shakespeare oggi farebbe il tecno-luddista, e ... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "13 dicembre 2018", "type": "scienza"}
{"title": "Lungo la Pedemontana in bicicletta, tra storie di folletti e racconti della Grande Guerra", "url": "https://www.lastampa.it/2018/12/14/scienza/lungo-la-pedemontana-in-bicicletta-tra-storie-di-folletti-e-racconti-della-grande-guerra-5i1buRKhhbMgWIQGPqyYfN/premium.html", "review": "", "content": "<p> <p>L’Altopiano di Asiago, le prealpi venete, Asolo, Arzignano, Marostica: «piccoli paesi di confine» come li chiamava Ernest Hemingway. Se c’è una cosa che vedi quando attraversi il Veneto è la stratificazione del cambiamento. Il nuovo e l’antico, le linee sul fronte durante la Prima Guerra Mondiale. Campi fabbriche e vigneti. Il Monte Grappa, in bicicletta una delle salite più belle d’Italia. È probabilmente da queste considerazioni che Paolo Malaguti, classe 1978, docente di Lettere, già nel... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "14 dicembre 2018", "type": "scienza"}
{"title": "Una perversa dipendenza dal petrolio sta soffocando il Sud Sudan", "url": "https://www.lastampa.it/2018/12/05/scienza/una-perversa-dipendenza-dal-petrolio-sta-soffocando-il-sud-sudan-blvFhVOEiUy8BIzEZN1mxN/premium.html", "review": "", "content": "<p> <p>È nota al grande pubblico come main sponsor del team Mercedes di Formula 1. Ma ora la compagnia petrolifera malesiana Petronas si sta rendendo protagonista in Africa e non per meriti sportivi. L’Organizzazione no-profit tedesca “Sign of hope” accusa il gigante petrolifero di aver inquinato le falde acquifere in Sud Sudan. L’Ong, in realtà, aveva rilevato la contaminazione delle acque già dal 2007. A sostenere le accuse di “Sign of hope” è poi intervenuto anche un istituto di ricerca sanitar... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "05 dicembre 2018", "type": "scienza"}
{"title": "Un’economia a zero emissioni ma con più Pil e lavoro", "url": "https://www.lastampa.it/2018/12/15/scienza/uneconomia-a-zero-emissioni-ma-con-pi-pil-e-lavoro-zdayALWKj5YfeoVGHviYUM/premium.html", "review": "", "content": "<p> <p>Un complotto lanciato dai \"marxisti\" per soffocare le economie occidentali. È l’autorevole opinione sul cambiamento climatico del neo ministro degli Esteri del Brasile, Ernesto Ara ú jo. Invece, la prima economia sudamericana subirà gravi conseguenze proprio a causa degli sconvolgimenti indotti dal surriscaldamento. E gli effetti, a livello planetario, non si osserveranno soltanto sull’ambiente. Un report stilato da scienziati di 13 agenzie federali statunitensi, commissionato dal Congresso e... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "15 dicembre 2018", "type": "scienza"}
{"title": "“La prima luce del giorno”, il Belpaese che scompare ", "url": "https://www.lastampa.it/2017/08/12/scienza/la-prima-luce-del-giorno-il-belpaese-che-scompare-GtcSpVqBC0DR17XS3gqq6K/pagina.html", "review": "", "content": "<p> <p>Far fuori il territorio italiano ha fatto comodo a tutti: ai cittadini che si sono costruiti la casa dove non avrebbero potuto; alle imprese edili che si sono arricchite con un boom edilizio che è durato più di mezzo secolo; ai politici che hanno lucrato voti e poltrone, chiudendo un occhio e, più spesso, tutti e due, laddove invece il loro compito istituzionale sarebbe stato quello di vigilare”. Chi scrive è Giampiero Indelli, fotografo, giornalista e naturalista. Con il suo “La prima luce del giorno” (17, 50 euro, Orme editore) fa il suo esordio nella pubblicistica non fotografica, come erano stati il libro dedicato a Persano - l’Oasi WWF lungo la valle del Sele in provincia di Salerno cui è stato direttore per oltre 20 anni - e il bellissimo “Cilento” (quattro edizioni in italiano e due in inglese, testi di Fulco Pratesi). Il filo conduttore che attraversa “La prima luce del giorno” è l’amore per la natura e i paesaggi incontaminati, soprattutto quelli dell’Italia meridionale, conosciuti quando c’era ancora “un’armonia fra i paesi, la campagna e la gente, su cui spioveva la luce azzurro e rosa delle vecchie gouaches d’epoca”. Ma non mancano racconti dalle isole greche e della Finlandia, dei luoghi del cuore e dei personaggi che hanno in qualche modo segnato la sua vita. Come l’incontro con il fondatore del WWF Italia. “Ci sono incontri che ti cambiano la vita. Fulco Pratesi è stato per me uno di questi incontri”.<p> <p><p> <p><p><p><p><p><p> <p><p> <p>“La mia generazione – scrive Indelli nell’introduzione - è stata l’ultima ad avere una conoscenza diretta della cultura contadina. In seguito, l’industrializzazione, l’inurbamento e la motorizzazione di massa hanno cambiato, in pochi anni, il paesaggio e le abitudini del nostro Paese. I piccoli centri abitati del Meridione d’Italia, che ho avuto la fortuna di vedere nel loro aspetto originario, sono oggi uguali alle periferie delle cittadine del nord Italia, senza peraltro averne la qualità della vita. Le coste sono ricoperte, con rari intervalli, da una successione di villaggi turistici e villette a schiera. I paesaggi agrari, spina dorsale del paesaggio meridionale, sono stati abbandonati o sostituiti da distese di serre in pvc. Nelle mie note ho cercato di salvare l’atmosfera, le luci, il clima umano di questi fotogrammi d’antan”. <p> <p><p> <p>Tra riflessioni e ricordi autobiografici (i suoi inizi come cacciatore e pescatore, la fotografia e gli articoli per Airone, Oasis) il libro si dipana come un viaggio nel tempo di un’Italia che sta sparendo. “Negli ultimi anni in Italia si è costruito moltissimo, ovunque. In Italia ci sono 25 milioni di edifici. Di questi: 12 milioni sono stati eretti dal VI secolo a.C. fino al 1960. Siamo fra i Paesi con il più alto consumo di cemento armato, per abitante, al mondo. La Campania, al solito, svetta in questa classifica”. Si è costruito persino nell’alveo di fiumi e torrenti, ponendo le basi per frane e alluvioni che poi, puntualmente , si sono verificate. “Un metro quadrato di cotica erbosa trattiene 16 litri di acqua” scrive Indelli. “È utilissima la presenza del bosco igrofilo, con pioppi, salici e ontani, che riduce la velocità dell’acqua e aiuta a contenere le piene”. <p> <p><p> <p><p><p><p><p><p> <p><p> <p>Ma non mancano segnali positivi, in controtendenza. “È diminuito enormemente il numero dei cacciatori. Nel 1974 in Italia sono state rilasciate 2.370.024 licenze di caccia. Nel 2015 il loro numero è sceso a 774.000”. L’Italia, grazie anche alla crescita dei parchi nazionali, è oggi più ricca di biodiversità. Come dimostrano lupo e orso, ma anche la lontra. Simbolo, guarda caso, dell’Oasi di Persano tanto cara a Indelli. “La lontra sopravviveva, all’epoca, ancora in pochi fiumi e il suo numero complessivo era considerato non superiore ai cento individui. Oggi la sua popolazione è stimata fra i 500 e i 1.000 individui, concentrati soprattutto fra la Campania e la Basilicata. Significativi aumenti di numero, ed espansione di areale, hanno avuto anche il camoscio e il camoscio appenninico, il cervo e il capriolo, lo stambecco e la lince”.<p> <p><p> <p>Un libro originale, a volte poetico, dove ogni parola è ponderata e scelta con cura, il che dimostra come dietro al fotografo e al giornalista si celasse anche lo scrittore, che attendeva solo l’occasione giusta. L’ultimo capitolo (“Etologia umana”) contiene una serie di osservazioni dell’autore su quanto accade nella società intorno a noi. Ne emerge spesso la figura di un uomo spaesato, ma sempre alla ricerca della bellezza. “La scoperta della bellezza è avvenuta così, attraverso il volto di una donna. Soltanto in un secondo tempo l’ho vista anche nell’armonia dei paesaggi”. <p> <p><p> <p> <p> <p> <p> <p><p> <p> <p><p> <p>", "time": "2017-08-12T00:00:00+01:00", "type": "scienza"}
{"title": "Dalle foreste alle passerelle, ecco gli abiti del futuro ", "url": "https://www.lastampa.it/2017/08/10/scienza/dalle-foreste-alle-passerelle-ecco-gli-abiti-del-futuro-Riulte2PSTZlnFVlo6cHKM/pagina.html", "review": "", "content": "<p> <p>E se la valorizzazione del nostro patrimonio forestale passasse anche per una sfilata di moda e una linea di abbigliamento? L’idea è alla base di un progetto internazionale, che vede uniti mondi apparentemente molto lontani tra loro ma in realtà accomunati dall’essere elementi cruciali del made in Italy: foresta-legno, moda e design. Il progetto – denominato 3F Forest For Fashion – vede il PEFC Italia, sezione nazionale dello standard di certificazione forestale più diffuso al mondo, collaborare con gli insegnanti dell’Istituto Italiano di Design per formare sui vantaggi della gestione forestale sostenibile degli studenti dei corsi di design, fashion e comunicazione visiva. <p> <p><p> <p><p><p><p><p><p> <p><p> <p>L’anno accademico, iniziato a ottobre scorso, è stato inoltre utilizzato per individuare materiali innovativi di origine forestale che sono stati poi utilizzati dagli studenti dell’IID per progettare e realizzare capi d’abbigliamento destinati a creare un brand PEFC e a proporre abiti sia a chi lavora nei boschi sia per collezioni pret-a-porter di abbigliamento e accessori di design. La collezione di abiti e accessori creati a partire da prodotti di origine forestale sarà poi presentata nell’evento conclusivo del progetto 3F: una sfilata di moda in programma venerdì 23 giugno alle 18.30 a Perugia, nella sala Podiani della Galleria dell’Umbria, che verrà anche trasmessa in diretta streaming.<p> <p><p> <p>L’esigenza di aumentare il livello di sostenibilità ambientale delle materie prime utilizzate nella produzione di abiti è stata evidenziata, già dal 2012, dalla stessa Camera Italiana della Moda nel suo “Manifesto della sostenibilità della moda Italiana”: nel documento si incoraggia l’utilizzo di materie prime di origine naturale e rispettose dell’ambiente e l’adozione di modelli di gestione responsabile lungo tutta la catena del valore della moda a vantaggio del sistema Paese.<p> <p><p> <p><p><p><p><p><p> <p><p> <p>“Abbiamo pensato e avviato questo progetto – spiega Antonio Brunori, segretario generale del PEFC Italia – per evidenziare come le risorse offerte dal nostro patrimonio forestale, spesso sottovalutate, sono in realtà molto più versatili di quanto si possa immaginare. Inoltre vogliamo fare in modo che la creazione di nuovi prodotti certificati porti ad una crescente domanda di materie prime (come la cellulosa, le fibre, il sughero, la gomma ed altri prodotti forestali non legnosi come i funghi o il tannino) e semilavorati certificati (come ad esempio prodotti di origine forestale in generale)”.<p> <p><p> <p>““DESIGN: YOUR FUTURE” è la vision dell’Istituto Italiano design, calzante perfettamente con il tema dell’ecosostenibilità, perché è solo con il rispetto dell’ambiente che potremo “disegnare” il FUTURO, ed è questo lo spirito con cui abbiamo aderito al progetto” dichiara AnnaMaria Russo, presidente IID. <p> <p> <p> <p> <p> <p><p> <p> <p><p> <p>", "time": "2017-08-10T00:00:00+01:00", "type": "scienza"}
{"title": "Abruzzo, gli “sniffer dog” in azione contro i bocconi avvelenati ", "url": "https://www.lastampa.it/2017/08/08/scienza/abruzzo-gli-sniffer-dog-in-azione-contro-i-bocconi-avvelenati-m9ykSfcXY3XS3ihBVNqR4N/pagina.html", "review": "", "content": "<p> <p>Le chiamano “pulizie preventive”. Vuol dire cospargere un territorio di esche avvelenate. Lo fanno i tartufai, per eliminare i cani dei concorrenti, oppure i cacciatori (o meglio bracconieri) che vogliono far piazza pulita dei carnivori visti come “concorrenti” (lupi, volpi, ma anche rapaci). Ma a volte sono gli allevatori, che mirano a colpire il responsabile dei danni alle greggi: il lupo. Un metodo illegale e odioso che provoca ogni anno migliaia di vittime tra gli animali selvatici ma anche tra cani e gatti. “Una volta in Val Cervara nel Parco Nazionale d’Abruzzo trovammo 29 esche avvelenate, con le carcasse di 2 lupi e 11 volpi” racconta Alberto Angelini, responsabile del Nucleo cani antiveleno del Parco Nazionale del Gran Sasso e Monti della Laga, primo in Italia a dotarsi di questo corpo “specializzato” grazie ai fondi del Progetto Life “Antidoto”. Qualche anno fa nel Parco Nazionale d’Abruzzo ne fu vittima anche un orso, ma ad alto rischio sono anche i rapaci necrofagi, che si nutrono cioè di animali morti: avvoltoi come il grifone e il capovaccaio, che sono tornati sull’Appennino grazie a progetti di reintroduzione di successo. Nel 2008 nel Parco Nazionale del Pollino, in Calabria, tutti i 12 grifoni reintrodotti furono uccisi dal veleno di cui erano state impregnate le carcasse.<p> <p><p> <p>  <p> <p> <p> <p> <p><p> <p> <p><p> <p>", "time": "2017-08-08T00:00:00+01:00", "type": "scienza"}
{"title": "A giro in Islanda in bicicletta ", "url": "https://www.lastampa.it/2017/08/06/scienza/a-giro-in-islanda-in-bicicletta-yjkuZRUDwu0JS5gdQnqRoJ/pagina.html", "review": "", "content": "<p> <p>Il viaggio non inizia mai con la partenza, inizia molto prima, con un’idea, un sogno. Dopo l’idea c’è la pianificazione, lunga o corta che sia, che trasforma un vago fantasticare nella convinzione che per realizzare i propri sogni si debba lavorare duro.<p> <p> <p> <p>Siamo Fabio Abbà e Gaia Alba, due viaggiatori amanti dell’avventura e da un paio di anni amanti dei viaggi in bicicletta. Vi ricorderete forse di noi per il racconto della  VenTo, da Torino a Venezia  l’anno scorso. <p> <p><p> <p>Questa nostra nuova avventura inizia proprio in quel periodo, l’estate 2016, quando Gaia ha incontrato per caso, in un negozio di biciclette, Michele, che le ha raccontato del viaggio che stava per intraprendere con la figlia Viola: un mese in bici in Islanda. Da questo incontro è nata la nostra idea, dalle loro foto e dai loro racconti è nato poi il nostro sogno. Ed eccoci qui, ad un anno di distanza, pronti con i nostri bagagli per partire alla volta di Reykjavik!<p> <p> <p> <p><p><p><p><p><p> <p>Tutte le persone che abbiamo incontrato che abbiano visitato l’Islanda sono entusiaste dell’esperienza, della natura e del viaggio. Questo ci ha spinto a volerla vedere di persona, essere testimoni di questa natura e magari si, di provare a paragonarla con i grandi deserti, i grandi parchi, i grandi altipiani che abbiamo incontrato nel nostro lungo viaggio dalla Patagonia al Canada.<p> <p>  <p> <p>L’Islanda è una meta diventata molto di moda recentemente, così tanto che i turisti sono dieci volte la popolazione locale ogni anno. Solitamente a noi piace evitare i posti turistici, ma scegliendo di viaggiare in bici siamo abbastanza sicuri di riuscire a vivere la nostra piccola avventura anche questa volta. Il clima passa velocemente dal sole alla pioggia ed i venti cambiano direzione più volte al giorno, con raffiche di oltre 60km/h. Le strade sono asfaltate solo vicino ai principali centri urbani, vi sono pozze di acqua termale sparse qua e là e tanti campeggi. Sarà sicuramente una bella avventura!<p> <p> <p> <p>Per la prima volta abbiamo avuto così tanto tempo per concretizzare un sogno ed un sogno non è bello se non è condiviso: i nostri amici e parenti ci hanno sostenuto nella preparazione, ci hanno motivato, prestato materiale e consigliato. Inoltre, forti della nostra esperienza di viaggiatori, blogger e fotografi abbiamo contattato decine di aziende per chiedere un supporto al viaggio con il loro materiale. Siamo stati abbastanza fortunati da trovarne alcune, come Stanforth Bikes, che ci presta le biciclette da viaggio, SilverSkin che ci ha fornito l’abbigliamento termico, Cicli Matergia che ci aiuta con il materiale tecnico per la pioggia e per le riparazioni, Ready to Lunch, che ci ha fatto uno sconto sul cibo dello spazio e Manfrotto che ci ha fornito un cavalletto per le nostre foto. <p> <p> <p> <p><p><p><p><p><p> <p><p> <p>Abbiamo iniziato a viaggiare in bici negli Stati Uniti, recuperando delle biciclette usate e poi rivendendole dopo 3000km, ora abbiamo molta più attrezzatura di quanto potessimo mai immaginare di accumulare: siamo pronti a campeggiare, a prendere la pioggia, a salire controvento e ad esplorare questa terra di ghiaccio e vulcani. La bicicletta, secondo noi, è il mezzo giusto per visitare il mondo: ti permette di spostarti abbastanza velocemente mantenendo il contatto con la natura, guadagnandoti, se si può dire così, lo spazio percorso durante la giornata; puoi trasportare più bagaglio che spostandoti a piedi, ma nella giusta quantità, l’indispensabile, senza riempire il retro di una macchina. <p> <p> <p> <p>Abbiamo un blog   e una pagina facebook  da cui aggiorneremo tutti voi durante il viaggio. Se avete voglia di seguirci, se volete un po’ di fresco durante questo agosto vi promettiamo foto di ghiaccio e vulcani! Torneremo poi qui, a raccontarvi come è andata, quali sono le cose più strane e più belle che abbiamo visto, a convincervi che l’Islanda può essere anche il vostro sogno da realizzare.<p> <p><p> <p> <p> <p> <p> <p><p> <p> <p><p> <p>", "time": "2017-08-06T00:00:00+01:00", "type": "scienza"}
{"title": "Una ciambella biodegradabile per riforestare il pianeta ", "url": "https://www.lastampa.it/2017/08/17/scienza/una-ciambella-biodegradabile-per-riforestare-il-pianeta-jLq7HpGfgiyyrwY1L5TYzM/pagina.html", "review": "", "content": "<p> <p>Due sono miliardi di ettari di terreno degradati nel mondo, un’area più grande di quella del Sudamerica. Il degrado ambientale è una delle più grandi sfide della nostra epoca secondo le Nazioni Unite. La soluzione più immediata al terreno degradato è la riforestazione. Tuttavia quando il suolo è arido, i tassi di sopravvivenza dei nuovi alberi sono molto bassi. La ciambella in polpa di cartone, inventata dalla Land Life Company, chiamata Cocoon, sta cambiando le cose. Nelle aree dove i Cocoons sono stati utilizzati finora come Arabia Saudita, Kenya, Messico, California, i tassi di sopravvivenza sono tra l’80% e il 95%, meglio del 10% tipico degli alberi piantati manualmente.<p> <p><p>  <p><p> <p>La tecnologia “Plant and forget” dell’azienda di Amsterdam aiuta la crescita degli alberi appena piantati in condizioni climatiche aride e semi-aride e riduce la quantità di acqua di cui gli alberi hanno bisogno per sopravvivere e crescere. Nonostante i costi a fronte per ogni albero piantato con i Cocoon siano maggiori, il risparmio idrico nel tempo giustifica i costi iniziali.<p> <p><p> <p><p><p><p><p><p> <p><p> <p>Eliminando l’irrigazione quotidiana, i Cocoons stanno spingendo la riforestazione con l’appoggio di governi, ONG e aziende in 24 Paesi. I Cocoons sono stati utilizzati per la riforestazione post incendio a Los Angeles e in Michoacan in Messico dove gli incendi forestali sono una delle più importanti cause di degrado del territorio.<p> <p>UNHCR e Land Life Company stanno realizzando insieme in Cameroon l’innovativo Green Refugee Camp. I quarantamila alberi da piantare insieme alla comunità dei rifugiati serviranno a ripristinare i terreni fortemente degradati nel e intorno al campo profughi, fornendo ombra, cibo e terreno fertile alle comunità rifugiate.<p> <p> <p> <p> <p> <p><p> <p> <p><p> <p>", "time": "2017-08-17T00:00:00+01:00", "type": "scienza"}
{"title": "Sogni d’oro e d’eucalipto con la linea Green di Caleffi ", "url": "https://www.lastampa.it/2017/08/21/scienza/sogni-doro-e-deucalipto-con-la-linea-green-di-caleffi-GrXkHxDQxJju852GBIthBN/pagina.html", "review": "", "content": "<p> <p>Cosa respiriamo quando dormiamo? Cosa assorbe la nostra pelle durante il sonno? Ormai sappiamo che ci portiamo addosso tutti i giorni sostanze chimiche e tossiche presenti nei tessuti che indossiamo. Ftalati, alchilfenoli, coloranti azoici, paraffine clorurate. Sono solo alcuni dei nomi che abbiamo imparato a identificare e a temere sulle etichette. Il pericolo però non si nasconde solo negli abiti, ma anche in asciugamani e lenzuola. Abbiamo la sensazione di toglierci di dosso tutto lo sporco e l’inquinamento del mondo esterno quando ci laviamo, e ci sentiamo al riparo quando siamo nel nostro letto. Eppure soprattutto durante il sonno la pelle è vulnerabile, più recettiva, assorbe di più qualsiasi sostanza con cui viene a contatto. La Caleffi, storica azienda produttrice di biancheria per la casa, ha deciso di dare un’alternativa non chimica al nostro sonno e al nostro relax con Green, nuova collezione di lenzuola e asciugamani interamente in TENCEL©. <p> <p><p> <p>Conosciuto anche come Lyocell, il TENCEL© è una fibra cellulosica derivata dagli alberi d’eucalipto creata nei primi anni’70 in USA e arrivata in Europa alla fine degli ’80. Oggi è prodotta e lavorata dall’azienda austriaca Lenzing Lyocell, che ha al suo attivo diversi brevetti internazionali per la produzione della fibra, e anche un Premio europeo dell’Ambiente che l’Unione Europea le ha assegnato per il ciclo chiuso di produzione. <p> <p><p> <p><p><p><p><p><p> <p><p> <p>Il ciclo produttivo del TENCEL© infatti è chiuso e dunque, come sottolineano alla Caleffi, decisamente ecocompatibile, anche più di quello di altre fibre di derivazione naturale. La materia prima, ossia il legno d’eucalipto, viene dalla gestione sostenibile di foreste e piantagioni e il consumo d’acqua è inferiore rispetto a quello usato per il cotone dato che gli alberi d’eucalipto non hanno bisogno di molta irrigazione. Con solo mezzo acro di alberi d’eucalipto si ottiene una tonnellata di fibra Lyocell, mentre per produrre il cotone ci vogliono appezzamenti di terreno maggiori di almeno cinque volte. Anche la quantità d’acqua usata per trattare la polpa del legno da trasformare in fibra è minore rispetto a quella usata per il cotone. La cellulosa viene frantumata e disciolta in NMMO-monoidrato, un solvente che può essere riciclato fino al 99%. Alcuni obiettano che per trasformare la polpa di legno in fibra morbida ci sia bisogno di maggiore immissione d’energia nel processo di conversione rispetto al cotone, cosa senz’altro vera. Tuttavia la quantità di energia necessaria è minore rispetto a quella richiesta da altre fibre di derivazione naturale come il bambù. Infine il TENCEL© è biodegradabile. <p> <p><p> <p><p><p><p><p><p> <p><p> <p>Alla Caleffi sottolineano i benefici della fibra nella nostra vita quotidiana: traspirabilità e capacità di assorbire l’umidità sono caratteristiche del TENCEL©. La sua struttura fibrillare garantisce alla pelle un clima ottimale perché assorbe una quantità di umidità maggiore (di circa il 50%) di quella assorbita dal cotone. Un aspetto molto importante quando si parla di lenzuola e asciugamani, perché in questo modo si riduce notevolmente il rischio della formazione di batteri. E tutto senza l’aggiunta di additivi chimici. <p> <p><p> <p><p><p><p><p><p> <p><p> <p>Puntando sul TENCEL©, finora ancora non molto comune in Italia, Caleffi si lancia nel terreno dell’ecosostenibilità; con la linea Green la storica azienda di Viadana vuole qualificarsi come brand all’avanguardia diffondendo a prezzi tutto sommato accessibili (indicativamente un completo lenzuola a due piazze costa intorno ai 70 euro, mentre un telo per il bagno parte dai 22,50 euro), una fibra pulita e piacevole al tatto. <p> <p><p> <p> <p> <p> <p> <p><p> <p> <p><p> <p>", "time": "2017-08-21T00:00:00+01:00", "type": "scienza"}
{"title": "La Formula E arriva anche a Roma, ed è sempre più italiana ", "url": "https://www.lastampa.it/2017/08/23/scienza/la-formula-e-arriva-anche-a-roma-ed-sempre-pi-italiana-l0ko4VQSEdNtxNMsB3eNTN/pagina.html", "review": "", "content": "<p> <p>Il campionato 2016-2017 di Formula E è appena volto al termine, ma già si pensa alla prossima stagione. Soprattutto in Italia, dove il prossimo aprile sbarcherà finalmente il campionato delle monoposto elettriche. Più precisamente, i “bolidi silenziosi” del circus elettrico sfrecceranno lungo le strade dell’EUR, a Roma, il 14 aprile 2018. L’accordo è su tre anni, ma l’idea è quella di portare il Fia Formula E World Championship nella capitale per i prossimi cinque anni almeno. Un’iniziativa dall’indotto economico importante, ma anche e soprattutto un volano per la mobilità elettrica in Italia, ancora tutta da esprimere nel suo enorme potenziale. <p> <p><p> <p>A ricordare l’opportunità che un evento di questo tipo rappresenta sia per Roma che per il resto del Paese è Roberto Diacetti, presidente di EUR Spa, società pubblica (90% Ministero dell’Economia e delle Finanze e 10% Roma Capitale) proprietaria delle strutture congressuali dell’EUR con la missione di valorizzare il patrimonio storico dello stesso quartiere romano. Del resto, la promozione del territorio si fa anche attraverso l’attrazione di grandi eventi internazionali, spiega Diacetti: “L’ePrix di Formula E è un evento di questo tipo, tra l’altro sostenibile e innovativo, che attraverso un circuito di 2,8 km e 19 curve è un efficacissimo strumento di promozione internazionale delle nostre attività”.<p> <p><p> <p><p><p><p><p><p> <p><p> <p>Secondo Diacetti, i vantaggi per l’EUR e per Roma sarebbero molti, a partire da un indotto economico stimato - in città paragonabili alla capitale - dai 40 ai 50 milioni di euro all’anno. Introiti importanti, garantiti anche da almeno 40mila presenze a livello di pubblico, composto da amanti non solo delle quattro ruote, ma anche e soprattutto dell’innovazione in chiave green. “La nostra idea è fare in modo che questo non sia solo un evento sportivo, ma una grande vetrina, un grande workshop sulla mobilità elettrica”, aggiunge il presidente di EUR Spa: “Una riflessione che in Italia tarda a venire, un’occasione per contribuire a creare una sensibilità diversa”.<p> <p><p> <p>Al di là dello spettacolo che offre, la Formula E è in effetti un incubatore di ricerca e sviluppo in molti ambiti: dalla mobilità elettrica alle rinnovabili, dai sistemi di accumulo di energia ai nuovi tipi di gestione “intelligente” delle reti elettriche e delle conurbazioni. Ma se da una parte i dettagli tecnici e le innovazioni tecnologiche che stanno dietro a ogni gara sono molto interessanti, dall’altra ci sono quelli forse ancora più importanti per permetterne la diffusione: lo spettacolo e il coinvolgimento, veri propulsori di sensibilizzazione su larga scala. <p> <p>Nelle prime tre stagioni di Formula E, pur senza piloti, team e circuiti tricolore un po’ di Italia c’è comunque stata. Ad esempio grazie a Magneti Marelli, che appartiene a Fiat Chrysler Automobiles ed è fornitore per Mahindra Racing di componenti powertrain per la monoposto M3Electro della casa indiana. Ma per un Paese che come il nostro vanta competenze ed eccellenze ingegneristiche di primordine, fornire telai e gruppi motopropulsori ad un team non poteva bastare. Soprattutto se la sfida, oltre a quella di trovare e promuovere modi per portare sempre più persone a scegliere mezzi di trasporto a emissioni zero, è quella di rilanciare settori e competenze che, nell’arco di pochissimi anni, si potrebbero rivelare a dir poco cruciali.<p> <p><p> <p><p><p><p><p><p> <p><p> <p>La Formula E si conferma dunque un laboratorio di ricerca e sviluppo che va ben oltre le gare e il motorsport, e una volta arrivata a Roma potrà rappresentare sia un volano per la mobilità elettrica che un’opportunità a livello di sviluppo tecnologico per tutto il resto del Paese. “Global partner della Formula E è Enel”, ricorda Diacetti: “EUR Spa ha firmato un accordo con Enel per rendere questo quartiere molto sostenibile sul piano della mobilità, anche mettendo a disposizione degli spazi per implementare le colonnine elettriche. Perché è vero che prima di tutto le auto elettriche devono avere un prezzo abbordabile, ma se poi non ci sono i servizi e ci si ritrova una colonnina ogni 20 km diventa tutto più difficile”. <p> <p><p> <p>Primo obiettivo, quindi, migliorare le infrastrutture e aumentare le colonnine elettriche, promuovendo allo stesso tempo il car sharing, ma anche il bike sharing. In effetti, in Italia l’amministratore delegato di Enel Francesco Starace ha già assicurato un investimento di 300 milioni di euro che, insieme ai fondi strutturali messi a disposizione dall’Unione europea, mira a portare colonnine di ricarica sull’intero territorio nazionale, rendendolo finalmente pronto a fronteggiare un crescente numero di veicoli elettrici (inclusi quelli delle migliaia di turisti centro e nord europei che ogni anno visitano il nostro Paese in auto elettrica) che comunque arriverà. Un potenziale davvero enorme, insomma, che anche grazie all’arrivo della Formula E potrà iniziare ad essere maggiormente conosciuto, e valorizzato.<p> <p><p> <p>Twitter @AndreaBertaglio  <p> <p> <p> <p> <p> <p><p> <p> <p><p> <p>", "time": "2017-08-23T00:00:00+01:00", "type": "scienza"}
{"title": "Gli idrogeologi: la risposta all’emergenza idrica viene dalle falde sotterranee ", "url": "https://www.lastampa.it/2017/08/25/scienza/gli-idrogeologi-la-risposta-allemergenza-idrica-viene-dalle-falde-sotterranee-vPJTfj80OjZq32SdvRKmwO/pagina.html", "review": "", "content": "<p> <p>“In questo periodo di emergenza idrica nazionale è doveroso sottolineare che la più consistente risorsa idrica del territorio italiano è costituita dalle acque sotterranee che garantiscono l’85% del fabbisogno idropotabile (48% da pozzi e 37% da sorgenti), oltre a coprire una parte significativa delle esigenze agricole e industriali”. Secondo una nota dell’Associazione Internazionale degli Idrogeologi (IAH), Sezione Italiana, pur risentendo della diminuzione delle piogge, la risorsa idrica sotterranea nazionale si rinnova annualmente, per circa 50 miliardi di metri cubi, valore ben 10 volte maggiore sia del totale dell’acqua invasata nel Lago di Garda che di quella che il fiume Po scarica in Adriatico in un anno. E a questa risorsa si aggiungono riserve profonde non completamente rinnovabili di volume ancora maggiore, nascoste nel sottosuolo delle nostre pianure e delle nostre montagne. <p> <p><p> <p>Secondo gli idrogeologi, l’Italia, in virtù delle caratteristiche idrogeologiche del territorio, “possiede quindi un’abbondanza tale di acque sotterranee da rappresentare una risorsa economica inestimabile, anche per la sua ottima qualità naturale, rispetto a quella di corsi d’acqua e laghi, naturali e artificiali”. È quindi logico affermare che l’ottimizzazione dei fabbisogni e consumi idrici nazionali debba prioritariamente passare da un’attenta valutazione e un consapevole utilizzo delle acque sotterranee, oltre che da una corretta politica di risparmio idrico. Gli idrogeologi possiedono e già mettono continuamente a disposizione gli strumenti tecnici e conoscitivi, anche innovativi, per garantire l’uso sostenibile di questa risorsa, in grado per sua natura di mitigare i problemi contingenti creati dalla siccità e di far fronte, entro certi limiti, agli effetti dei cambiamenti climatici e dell’intrusione marina.<p> <p><p> <p>Queste condizioni favorevoli, spiegano gli scienziati, consentono di impostare un approccio culturale realmente sostenibile, di applicazione pratica immediata anche in fase di emergenza, senza dover ricorrere alla massima intercettazione possibile dell’acqua defluente nei fiumi, con effetti indesiderati di alterazione degli ecosistemi fluviali, oltre che di cementificazione del territorio e di consumo del suolo. “Invitiamo quindi tutti i soggetti coinvolti, tecnici e politici, istituzionali e privati - si legge in una nota - a riconsiderare il ruolo centrale delle acque sotterranee e della professionalità degli idrogeologi nella programmazione di interventi a breve e lungo termine, in modo da garantire rapidamente la formulazione di risposte efficaci, nonché economicamente vantaggiose, alle crisi idriche e alle tendenze climatiche che inevitabilmente continueranno ad interessare il nostro Paese”.<p> <p><p> <p> <p> <p> <p> <p><p> <p> <p><p> <p>", "time": "2017-08-25T00:00:00+01:00", "type": "scienza"}
{"title": "Il settore del riuso è pronto a spiccare il volo?", "url": "https://www.lastampa.it/2018/11/02/scienza/il-settore-del-riuso-pronto-a-spiccare-il-volo-WhVeOFJDsLRBNphy6X436H/premium.html", "review": "", "content": "<p> <p>Nuovi obiettivi europei, una normativa nazionale in rapida evoluzione, target sempre più elevati e la partita aperta sul ruolo dei consorzi di filiera. Il settore del riuso sta vivendo un momento cruciale della propria evoluzione: nel giro di pochi anni questo universo ampio e variegato - con circa 100mila persone impiegate - sarà radicalmente trasformato per effetto di nuovi input che imporranno un deciso passo in avanti. Il 7 novembre il tema sarà al centro del convegno “Il futuro di vestit... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "02 novembre 2018", "type": "scienza"}
{"title": "Pulire i fiumi più spesso? Non serve ", "url": "https://www.lastampa.it/2018/11/07/scienza/pulire-i-fiumi-pi-spesso-non-serve-a-un-bel-niente-YOYhYG0Xi6E9Kd4RQICE1K/pagina.html", "review": "", "content": "<p> <p>Nell’immediato dopo-disastro idrogeologico, nei commenti dei politici, ma anche nei social, negli articoli e nelle opinioni sui media, una domanda ricorre di frequente. Quasi stupiti dal comportamento apparentemente infuriato di fiumi e torrenti, dal Bellunese e lungo tutta una penisola che improvvisamente si ricorda di essere un Paese di montagna, ci si chiede: perché fiumi e torrenti sono ancora una minaccia? Li curiamo? Li curiamo perfino troppo? Andrebbero puliti? O andrebbero addirittura dragati, scavati in profondità perché possano accogliere alluvioni cariche di metri cubi di legname, massi e fango? Secondo Francesco Comiti, professore di sistemazioni idraulico forestali alla facoltà di Scienze Tecnologiche dell’Università di Bolzano, specializzato proprio nel ruolo della vegetazione nei corsi d’acqua, sul tema si fa troppa confusione.<p> <p><p> <p>“Bisogna distinguere tra la pulizia eseguita subito dopo una piena eccezionale come quella nel Bellunese, e quelle che eseguite periodicamente potrebbero essere una misura di prevenzione”, dice Comiti. “Le prime sono necessarie, soprattutto nei tratti urbani. Le seconde sono un rimedio molto utilizzato, ma che di fronte a eventi straordinari come questo sono praticamente inutili. A dircelo sono decenni di osservazioni scientifiche.”<p> <p><p> <p>Una pulizia periodica dunque serve a poco o niente di fronte a piene di questa entità. Viceversa, spiega ancora Comiti, la pulizia reiterata di sedimento e vegetazione dai fiumi è un grave danno per l’ambiente fluviale, perché fa soffrire tutti gli organismi che lo abitano, in primis i pesci.<p> <p><p> <p>C’è poi una differenza, e importante, tra fiumi e torrenti. La maggior parte dei fiumi (per intenderci i corsi d’acqua ampi in pianura o nelle valli principali) sono stati privati di milioni di metri cubi di sedimento dagli anni 60 agli anni 90 del secolo scorso. E non tanto per scopi di prevenzione, quanto per ricavare inerti per l’edilizia. Ciò ha comportato abbassamenti di molti metri dell’alveo. Dragare può avere senso in tratti dove c’è una intensa sedimentazione, e dove questa arrechi un vero problema di esondazione. <p> <p><p> <p>Ma, dice Comiti, “come per la rimozione delle vegetazione, quando arriva la piena questi scavi non servono a nulla”. E insiste: “Nella maggioranza dei casi invece i sedimenti vengono rimossi dove è più comodo per ottenere il maggior ricavo dalla vendita di sabbia e ghiaia, senza nessun beneficio idraulico.”<p> <p><p> <p>I torrenti invece (corsi d’acqua stretti, spesso ripidi, nelle valli secondarie) sono stati massicciamente “corretti” nella seconda metà del secolo scorso ridisegnandone il profilo a gradinata. Sistemazioni vecchie e instabili, opere in cattivo stato o vecchie, possono essere perfino peggio durante una alluvione. Gradinate recenti e in buono stato possono invece mitigare, “ma in eventi importanti aiutano solo poco.”<p> <p><p> <p>Nel Bellunese tutte le opere di manutenzione e messa in sicurezza c’erano: ma non sono bastate.<p><p>  <p> <p>Nel caso delle esondazioni recenti una pulizia era stata fatta? “Nel Bellunese, così come in tutte le provincie delle Alpi, il taglio della vegetazione periodica in alveo e sulle sponde viene eseguita da decenni”, chiarisce Comiti. <p> <p><p> <p>“Ho studiato molti dei corsi d’acqua interessati dall’alluvione, soprattutto nell’Agordino, e quindi conosco bene la situazione”, spiega il geomorfologo. “Questi tagli non possono essere il rimedio, semplicemente perché durante un’alluvione in montagna una quantità enorme di legno crolla nell’alveo a causa di frane, colate, e schianti da vento. E se, per assurdo, rimuovessi grandi quantità di alberi in una vallata, forse risolverei il problema dei tronchi, ma le alluvioni le avrei lo stesso. Anzi probabilmente peggiori!”<p> <p><p> <p>Dopo decenni di studi compiuti dopo esondazioni in Italia e in Europa abbiamo visto che la vegetazione trascinata dalla corrente è stata il fattore chiave di una alluvione solo in pochi casi, precisa Comiti. <p> <p><p> <p>E suggerisce alcune soluzioni. Tra queste ci sarebbero maggiori opere filtranti (briglie aperte), ma solo dove veramente necessario. Servirebbero per trattenere sedimento e legname durante le piene, ma lo lascerebbero passare durante i periodi di “pace”. Ci sarebbero poi i più sofisticati sistemi di allerta, dove fattibili. In questo caso ci sono sensori specifici collegati a strumenti che trasmetterebbero automaticamente un segnale di allarme a tecnici o anche direttamente ai cittadini (per esempio tramite sirene e sms). <p> <p><p> <p>Comunque, conclude Comiti: “I tronchi negli alvei hanno un grandissimo valore per l’ecosistema acquatico, mentre la loro rimozione periodica instilla solamente un falso senso di sicurezza. Durante la piena i volumi di legno che arrivano alla rete fluviale sono migliaia o anche milioni di volte più grandi rispetto a quanto tolto.”<p> <p> <p> <p> <p> <p><p> <p> <p><p> <p>", "time": "2018-11-07T04:00:00+01:00", "type": "scienza"}
{"title": "Roghi sul Vesuvio, ancora niente giustizia ", "url": "https://www.lastampa.it/2018/11/05/scienza/roghi-sul-vesuvio-ancora-niente-giustizia-TGwHFCa6xI9rzTtGBz0s1J/pagina.html", "review": "", "content": "<p> <p>Ai turisti in visita agli scavi di Pompei apparve come un’eruzione. Ai cittadini napoletani quel fuoco divorò innanzitutto l’anima: ad oltre un anno di distanza dall’incendio che ha sfregiato il Parco Nazionale del Vesuvio, c’è solo una persona che sta pagando per quel disastro. Eppure il fronte di fuoco, che coinvolse tra il 5 e il 21 luglio del 2017 i comuni di Boscotrecase, Trecase, Ercolano, Terzigno, Ottaviano e Torre Annunziata, fu costruito, come ricorda anche il presidente del Parco Agostino Casillo, attraverso «otto focolai accesi in punti concentrici nelle stesse ore». <p> <p><p> <p>Secondo i dati del gruppo interdisciplinare dell’Università degli Studi di Napoli Federico II, guidato da Antonio Saracino e incaricato di lavorare al restauro del paesaggio forestale del Vesuvio, l’area interessata dalle fiamme ha superato i 3000 ettari di superficie boscata incendiata, mentre 500 ettari di pinete sono stati completamente bruciati. Migliaia gli animali morti; andarono a fuoco anche i ripetitori di tv e radio. <p> <p><p> <p>Nei giorni successivi ai roghi la magistratura di Napoli aprì un fascicolo per disastro ambientale, reato introdotto dalla legge sui delitti contro l’ambiente e punito con la reclusione da 5 a 15 anni. L’allora ministro dell’Ambiente Gian Luca Galletti dichiarò: «Se qualcuno ha incendiato il Vesuvio lo voglio vedere in carcere per 15 anni». Ma a 14 mesi di distanza, le indagini della Procura di Napoli sono ancora in corso. E solo una persona - il 24enne macellaio Leonardo Orsino - è stato condannato con rito abbreviato lo scorso marzo dal Tribunale di Torre Annunziata a 4 anni e mezzo per incendio boschivo. Orsino è stato riconosciuto colpevole di aver appiccato l’incendio a un ettaro di pineta nei dintorni della sua abitazione a Torre del Greco. È attualmente in carcere a Salerno, ma il suo avvocato Giuseppe Rizzo ha già fatto appello. <p> <p><p> <p>Bocche cucite in Procura, ma dalle ricerche condotte dai Carabinieri Forestali Parco del Vesuvio sembra tramontare la tesi della «regia unica» per l’immane rogo. I fuochi dei tre principali incendi sarebbero stati appiccati per smaltire i rifiuti in un caso, e per attività di bracconaggio nell’altro. «In quel momento il Parco era sotto attacco perché si stava muovendo contro l’abusivismo edilizio, e i roghi sono stati un segnale», commenta Michele Buonomo di Legambiente.<p> <p><p> <p>  <p> <p> <p> <p> <p><p> <p> <p><p> <p>", "time": "2018-11-05T06:00:00+01:00", "type": "scienza"}
{"title": "Climathon 2018, Torino capofila della maratona mondiale per il clima ", "url": "https://www.lastampa.it/2018/11/08/scienza/climathon-torino-capofila-della-maratona-mondiale-per-il-clima-4suO9UESJDSMEr8987gSlI/pagina.html", "review": "", "content": "<p> <p>Un giorno e una notte e 113 città in ogni angolo del mondo. Oltre 5mila menti al lavoro in contemporanea, per 24 ore filate, con un unico obiettivo: diventare più resilienti al cambiamento climatico. È questo, in poche parole e qualche cifra, il Climathon . <p> <p><p> <p> La più importante maratona internazionale di idee per contrastare il surriscaldamento del Pianeta, organizzata dalla rete europea EIT Climate-Kic, si è svolta quest’anno nel weekend del 26 e 27 ottobre. Il main stage, il centro della diretta video globale a cui guardavano i team al lavoro dal Bangladesh alla Nuova Zelanda, dagli Stati Uniti all’Egitto, era in Italia: nel quadrato dell’innovazione green di Torino, fra l’hub di imprese Environment Park e il Museo A come Ambiente .<p> <p> <p> <p>UNA MARATONA PER SOLUZIONI DAL BASSO <p> <p> Nato all’indomani della COP21 di Parigi, il format di Climathon è giunto quest’anno alla sua quarta edizione. Con una crescita esponenziale di importanza e partecipazione: dalle 19 città del 2015 alle oltre cento aree urbane coinvolte nel 2017 e 2018. La scelta di Torino come capofila premia la costanza e l’impegno dell’Envipark, che è della partita sin dalla seconda edizione. «Abbiamo dimostrato – commenta, giustamente orgoglioso, l’ad Davide Canavesio - di essere un laboratorio attrattivo di idee e progetti sui temi legati alla sostenibilità ambientale e di avere volontà e capacità di unire la sostanza all’innovazione». <p> <p><p> <p> Proprio alla sostanza, alle soluzioni concrete e prêt-à-porter, punta il Climathon. Se un impegno sistemico e dall’alto è imprescindibile per una vera trasformazione globale, è anche vero che gli impatti del clima variano da regione a regione, da una città all’altra, persino in quartieri vicini. Per questo le soluzioni ottimali non possono essere omogenee e standardizzate, ma devono adeguarsi alle situazioni ed essere studiate su misura. E chi meglio di chi vive quotidianamente un problema, può suggerirne la soluzione?<p> <p><p> <p><p><p><p><p><p> <p><p> <p> Nelle 24 ore fra venerdì 26 e sabato 27 ottobre, in una staffetta planetaria partita da Torino, i team composti da ricercatori, studenti, professionisti o semplici cittadini hanno così proposto idee ed elaborato progetti per risolvere le sfide quotidiane affrontate dalle loro città. Partendo, appunto, dalle realtà che conoscono e vivono ogni giorno: una strada che si allaga con i temporali, una piazza arroventata dal sole e dove non è possibile piantare alberi, un quartiere pieno di tetti piani da trasformare in orti pensili, un crocevia intasato dal traffico o un sistema di raccolta dei rifiuti inefficiente. <p> <p> <p> <p>DALLE ALLUVIONI AI RIFIUTI: TUTTE LE SFIDE DI CLIMATHON <p> <p> Le “sfide” lanciate ai partecipanti erano diverse da città a città. A Torino, colpita nell’ultima biennio da alluvioni e piene del Po, si è deciso di lavorare sulla gestione degli eventi meteorologici estremi, sempre più frequenti proprio a causa del clima che cambia. A Bologna, il focus era sulla qualità dell’aria, tema sui cui si è concentrata anche Madrid, insieme a un altro problema meno discusso, come l’inquinamento luminoso; mentre ad Atene si è parlato di verde urbano, cercando soluzioni open data per un inventario degli alberi cittadini. <p> <p><p> <p>Allargando la panoramica fuori dall’Europa, megalopoli come il Cairo in Egitto o Dhaka in Bangladesh o Khartoum in Sudan dovevano invece risolvere la pressante questione dei rifiuti urbani. Problema che assilla anche modernissime metropoli come Hong Kong, alle prese con una crescita demografica sproporzionata alle proprie dimensioni e con la difficoltà di promuovere comportamenti e consumi sostenibili fra i suoi abitanti. La gestione delle risorse, che siano materiali di scarto, acqua o cibo, è del resto una delle sfide centrali per la resilienza climatica, che interessa aree più critiche come Città del Messico (in particolare per le risorse idriche), ma anche città emblema di sostenibilità come Helsinki, che ha cercato idee per ottimizzare la sua filiera alimentare. E poi ancora: la mobilità urbana, il risparmio energetico, il retrofit di edifici pubblici e residenziali in ottica di una maggiore efficienza, l’economia circolare.<p> <p><p> <p><p><p><p><p><p> <p><p> <p>Tutti temi entrati nel lavoro degli oltre 5mila partecipanti alla maratona per il clima. Un lavoro magari non sempre sfociato in progetti realizzabili, ma comunque prezioso. Perché, come ha spiegato Angelica Monaco, direttrice di Climate-Kic Italia, l’obiettivo di Climathon non è solo l’effettiva implementazione di soluzioni dal basso alla crisi climatica, ma è anche il coinvolgimento diretto delle comunità nella ricerca di idee, la formazione e l’educazione dei giovani (la maggior parte dei partecipanti) a un approccio pragmatico e, quando serve, imprenditoriale alla risoluzione dei problemi. <p> <p> <p> <p>I VINCITORI <p> <p> Inclusiva sì, ma pur sempre una gara. Le lunghissime 24 ore di Climathon, dilatate dal fuso orario che ha fatto il giro del mondo, si sono concluse con l’immancabile podio. Il primo è stato naturalmente quello della capofila Torino, che ha incoronato il progetto ArTree, un’idea di arredo urbano, piccola e agile, pensata per le piazze con una pavimentazione che impedisce di piantare alberi. Realizzato in bambù e pneumatici riciclati, l’albero artificiale raccoglie l’acqua piovana per irrigare le piante rampicanti che lo ricoprono e offre riparo dal sole, aiutando anche a mitigare l’isola di calore urbana. Una menzione e un premio speciali sono andati poi a un altro team torinese per VisTo, un progetto di monitoraggio del flusso di acqua nelle strade che vorrebbe avvalersi, con l’installazione di un semplice software di raccolta dati, delle telecamere di sicurezza già distribuite lungo le vie cittadine. <p> <p><p> <p>A Roma ha vinto un team tutto al femminile con il progetto RotH2O: una rivisitazione dell’antica struttura dell’impluvium, la vasca quadrangolare della domus romana, da installare nelle rotatorie stradali per drenare le acque piovane ed evitare allagamenti. A Venezia, invece, è stata premiata l'idea di una stazione di distribuzione di borracce per combattere l’invasione di rifiuti in plastica.<p> <p><p> <p>Dal resto del mondo, tra i vincitori c’è il progetto del team viennese Multisolar, che vorrebbe riciclare le batterie usate delle auto elettriche per lo stoccaggio dell’energia fotovoltaica. Nel Pireo, invece, ci si è inventati un modo per tracciare le reti da pesca abbandonate in mare. A Sofia, ha vinto la gamification della gestione del traffico per promuovere modi di trasporto alternativi all’automobile, mentre a Dublino il team Aquifai ha pensato a un sistema di ricompense e premi per la riduzione dei consumi idrici. <p> <p><p> <p>In attesa dell’elenco completo dei progetti premiati, il Climate-Kic regala uno speciale podio d’onore alle città che hanno superato i 100 partecipanti: Dhaka in Bangladesh, Il Cairo in Egitto, New Delhi in India, Wellington in Nuova Zelanda e Zurigo e Losanna in Svizzera.<p> <p><p> <p> «La maggior parte delle città della nostra rete – ha concluso Kirsten Dunlop, CEO di EIT Climate-KIC – hanno ormai ben compreso che una combinazione di diversi fattori, come la tecnologia, le politiche urbane e il comportamento dei cittadini, è fondamentale per guidare la transizione e gestire il cambiamento climatico. E si rendono anche conto che le soluzioni di mitigazione non bastano, è necessario ripensare da capo l’urbanistica e il sistema città. Secondo i dati dell’ultimo rapporto IPCC, abbiamo dieci anni per mettere in moto il cambiamento, che deve essere radicale e deve coinvolgere tutti i settori. E, prima di tutto, il cambiamento deve avvenire nelle nostre menti e nelle nostre scelte quotidiane».<p> <p><p> <p> <p> <p> <p> <p><p> <p> <p><p> <p>", "time": "2018-11-08T05:00:00+01:00", "type": "scienza"}
{"title": "Quel codicillo di fango nel Decreto Genova ", "url": "https://www.lastampa.it/2018/11/14/scienza/quel-codicillo-di-fango-nel-decreto-genova-U276J03IxhVKDs4FFJK8jP/pagina.html", "review": "", "content": "<p> <p>Basta un “codicillo”. Un codice inserito in un decreto (in questo caso, come si vedrà, nel decreto Genova, votato nella notte di ieri alla Camera), oppure una legge, per cambiare, e non di poco la realtà del Paese. È successo nel 1992 con la prima incentivazione alle rinnovabili chiamata Cip6, dove addirittura una virgola, una congiunzione e un aggettivo, ossia: “, e assimilate” aprirono l’incentivazione massiccia agli inceneritori, persino quelli industriali, impianti che grazie a questo “codicillo” negli anni assorbirono il 70% degli incentivi per le vere rinnovabili di quella prima fase, ritardandone l’introduzione di almeno dieci anni.<p> <p> <p> <p>Con questi presupposti è chiaro, quindi, che il “codicillo” sui fanghi di depurazione in agricoltura che il Governo ha inserito all’interno del decreto Genova abbia fatto lanciare l’allarme ai massimi livelli da parte del leader storico dei Verdi Angelo Bonelli che ha affermato: «in particolare all’art.41 del decreto si porta il limite degli idrocarburi derivanti dai processi di depurazione che possono essere sparsi sui suoli agricoli, da 50 mg per kg a 1.000 mg per kg». Un aumento di venti volte. Un assurdità per un Governo che dovrebbe essere almeno per il 50% ambientalista visto che una delle stelle del Movimento 5 Stelle è quella dell’ambiente. E il tutto nascosto tra le pieghe di un decreto che nulla c’entra con i fanghi provenienti dalla depurazione e destinati all’agricoltura. Un’occasione d’oro per la stampa che ha immediatamente stigmatizzato il metodo applicato dal governo M5S-Lega che per troppi versi in questo caso assomigliava a quello dei governi precedenti.<p> <p> <p> <p>CONTESTI INCROCIATI   La denuncia non teneva conto, però, del contesto e in una società complessa come la nostra i contesti contano. Il contesto dell’utilizzo dei fanghi di depurazione è intricato e abbastanza diverso rispetto a ciò che ci si può immaginare. Per decenni in realtà i fanghi da depurazione sono stati utilizzati in agricoltura senza alcun limite per gli idrocarburi. Dopodiché è stata la Corte di Cassazione, in assenza per l’appunto del limite, a sancire il fatto che dovesse esserci e allora ecco che arriva un testo di decreto, opera dell’allora ministro dell’Ambiente Galletti che questo limite lo fissa 1.000 mg/kg.<p> <p>   <p> <p>Nel frattempo il Tribunale amministrativo regionale annullava l’ordinanza della Regione Lombardia che fissava il limite a dei livelli improponibili, ossia 10.000 mg/kg, fissando secondo il principio di precauzione il limite a 50 mg/kg di idrocarburi pesanti, lo stesso che vale per la qualità del suolo in aree residenziali e nei parchi gioco dei bambini. Questo il primo scenario, nel quale in realtà i limiti non esistevano, ma erano stati fissati da un giudice utilizzandone uno che era disponibile, ma che non aveva alcun presupposto tecnico scientifico specifico.<p> <p>  <p> <p>FANGHI E FANGHI   E veniamo ai fanghi. La situazione che si è prodotta dopo la sentenza del Tar è stata quella di bloccare il processo di utilizzo dei fanghi stessi e di creare un’emergenza che se prolungata avrebbe riempito le discariche di fanghi costringendo l’Italia al ricorso di discariche all’estero.<p> <p>   <p> <p>«La mia intenzione era quella di modificare il testo per renderlo più coerente, con le esigenze di tutela della salute, ma i tempi erano stretti ed è stato necessario trovare un accordo all’interno della maggioranza per potere superare l’emergenza. – afferma il ministro dell’Ambiente Sergio Costa – L’alternativa sarebbe stata quella di lasciare un limite imposto dalle sentenze che, oggi, nessun gestore sarebbe stato in grado di rispettare, con il risultato di accumulare pericolosamente i fanghi con la speranza di individuare soluzioni alternative come la discarica o gli inceneritori. Per non parlare del rischio del blocco dei depuratori». Questa la prima spiegazione del ministro, ma l’informazione non è completa se non si capisce cosa sono i fanghi da depurazione e perché contengono idrocarburi.<p> <p> <p> <p>FANGHI IN QUANTITA’   «Parliamo di centinaia di migliaia di tonnellate di fanghi che ogni mese vengono prodotte da tutti i depuratori delle acque del nostro Paese. – dice Damiano Di Simine, responsabile suolo di Legambiente nazionale – Ed è necessario fare una precisazione, altrimenti non si capisce di ciò che si parla. I fanghi non li fanno i poteri forti ma noi con i nostri bisogni, fisiologici e non. E abbiamo l’esigenza di allontanare le acque sporche dalle nostre case, fabbriche, uffici. Se vogliamo fiumi, laghi e mari puliti dobbiamo produrre fanghi, se li vogliamo più puliti dovremo produrne di più. I fanghi, in Italia come in gran parte d’Europa, se sottostanno a requisiti fissati dalle normative sono e restano rifiuti, con obbligo di gestione e tracciabilità».<p> <p>   <p> <p>Quindi nessuna apertura allo spargimento incontrollato di rifiuti tossico/nocivi su campi destinati all’agricoltura. I fanghi che provengono dagli impianti di depurazione industriali, infatti, sono destinati alla discarica e comunque circa il 50% dei fanghi di depurazione non sono utilizzabili per usi agricoli. Se i fanghi non sono idonei, provenendo da impianti di depurazione che trattano reflui industriali, al momento il loro destino è la discarica e quasi metà dei fanghi di depurazione non lo sono, idonei, per l’uso agricolo.<p> <p> <p> <p>CON IL DECRETO GENOVA LA SITUAZIONE MIGLIORA? <p> <p>La situazione, quindi, grazie al “codicillo” nel decreto Genova, migliora. «Sui fanghi da usare in agricoltura dovranno essere fatte due analisi in più per certificarne l’idoneità agricola. – prosegue Di Simine – Se fino alla scorsa estate bastava analizzare i metalli, da ora bisognerà analizzare anche gli idrocarburi pesanti e i marcatori di cancerogenicità». Quindi ora gli idrocarburi pesanti saranno identificati, mentre prima, tranne che in Lombardia non erano analizzati. Ma oltre a ciò è necessario notare il fatto che molti degli idrocarburi pesanti sono molecole innocue che noi assumiamo, non digeriamo ed espelliamo. Come le cere vegetali che assumiamo con la frutta, la verdura e l’olio d’oliva. Il “codicillo” del decreto Genova per il quale tanto si è gridato allo scandalo quindi non solo non è stato un lasciapassare di governo per gli inquinatori, ma ha rafforzato i controlli, anche se, secondo Legambiente, si tratta di una pezza e che in quanto tale deve essere sostituita da un rammento robusto.<p> <p> <p> <p>«Stiamo già lavorando al nuovo decreto, che avrà senz’altro valori più rigorosi. – conclude il ministro Costa – Ma dobbiamo dire con chiarezza che ci sono tempi tecnici da rispettare con passaggi all’Ispra e in Conferenza Stato Regioni. Tempo qualche mese. Sono dell’idea che questa norma possa essere migliorata già durante l’esame del Parlamento e il mio auspicio è che faccia la scelta giusta nell’interesse dell’ambiente e dei cittadini». E da Legambiente replicano. «Se la pezza del decreto Genova servirà a rimettere mano alla normativa su fanghi e derivati, aprendo la prossima annata agraria con una disciplina molto più tutelante, allora sarà stata utile. Altrimenti resterà solo una pezza, ma non sarà sua la colpa dei campi avvelenati», conclude Di Simine.<p> <p>   <p> <p>E a tutto ciò, però, si aggiunge un mistero. Il testo del decreto opera dell’ex ministro Galletti, non passato causa il fine legislatura era andato avanti anche con questo governo fino a essere approvato nella Conferenza Stato-Regioni il 1 agosto 2018. Nostre fonti riservate affermano che sarebbe stato persino firmato da alcuni ministri, ma non tutti. E allora perché ricorrere al “codicillo” e non al decreto già pronto? La risposta probabilmente risiede in ciò che è successo pochi giorni prima delle ferie d’agosto. Il governo, infatti, era già sotto pressione per la vicenda Ilva e per il decreto rinnovabili che si era rivelato essere una fotocopia, con l’aggiunta del capitolo sull’amianto. Il tutto in carico al Mise, quindi al M5S. Un altro decreto “fotocopia” derivato da quello scritto da Galletti, con la parola chiave “idrocarburi” con ogni probabilità è stato giudicato un eccesso e allora ecco il motivo per il quale si è affogato un prevedimento, giusto e necessario, in un decreto come quello su Ponte Morandi.<p> <p> <p> <p>DAI FANGHI AI GESSI <p> <p>Ma Legambiente ci tiene a rimarcare un aspetto poco noto che in questa contesa non è stato sollevato, ma che però potrebbe avere aspetti rilevanti. Quello dei gessi che poi non sono altro che fanghi stabilizzati chimicamente, con calce e acido solforico diventando così “gessi di defecazione”. Una trasformazione che non cambia nulla sul fronte del potenziale inquinamento chimico e biologico, ma ne cambia la classe visto che i gessi non sono rifiuti e possono diventare fertilizzanti usabili sui campi. E il risultato di ciò è che sempre più spesso i fanghi sono trasformati in gessi per poterli usare senza troppi problemi in agricoltura. In questa chiave gli ambientalisti chiedono che la disciplina dei gessi sia identica a quella dei fanghi che si può e si deve migliorare, ma che è già abbastanza consolidata. Insomma il prossimo decreto “fanghi” dovrà occuparsi anche dei gessi.<p> <p><p> <p> <p> <p> <p> <p><p> <p> <p><p> <p>", "time": "2018-11-14T06:00:00+01:00", "type": "scienza"}
{"title": "In Europa sostanze chimiche cancerogene in vernici, imballaggi e materiali da costruzione. E nessuno fa niente", "url": "https://www.lastampa.it/2018/11/12/scienza/in-europa-sostanze-chimiche-cancerogene-in-vernici-imballaggi-e-materiali-da-costruzione-e-nessuno-fa-niente-YMtirmymXsHOUipw2vu3TN/premium.html", "review": "", "content": "<p> <p>Un terzo delle sostanze chimiche ad alto volume di produzione prodotte o importate in Europa dal 2010 infrange le leggi comunitarie che dovrebbero proteggere le persone e l'ambiente. Lo afferma un’indagine di tre anni condotta dall'Istituto federale tedesco per la valutazione del rischio (BfR) e dall’Agenzia tedesca dell'ambiente (UBA) sull’industria chimica. Lo studio, reso pubblico dall’European Environmental Bureau, dimostra inoltre che appena il 31% delle 1.814 sostanze importate in Ue ne... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "12 novembre 2018", "type": "scienza"}
{"title": "Non è mangiare carne che uccide il Pianeta ", "url": "https://www.lastampa.it/2018/11/15/scienza/non-mangiare-carne-che-uccide-il-pianeta-mtwXACLx0qPw2ZOJ1mSymL/pagina.html", "review": "", "content": "<p> <p>È vero che tutti i mali per l’ambiente o legati al cambiamento climatico sono dovuti all’allevamento? Bisogna sentirsi necessariamente in colpa se si mangia anche un po’ di carne? C’è chi dice di no. Come Andrea Bertaglio che, con un’inchiesta sulla zootecnia italiana, prova a sfatare alcuni miti prendendo posizione “ In difesa della carne”. Si intitola proprio così il nuovo libro edito dalla torinese Lindau. Un testo che sta già facendo discutere, ma che se preso senza pregiudizi può rivelare aspetti e dettagli inattesi, e ignoti ai più. <p> <p><p> <p>In effetti, chi si occupa di ambiente è abituato a veder dipingere il settore zootecnico come la causa di tutti i mali del pianeta. Ma siamo sicuri che la produzione di carne e salumi abbia solo aspetti negativi? Del resto, disporre di una corretta informazione è a dir poco essenziale, se si vogliono far scelte – anche alimentari – di un certo tipo, come ad esempio quella di escludere (e magari far escludere ai propri figli piccoli) alimenti dalle importanti proprietà nutritive come può essere appunto la carne. <p> <p><p> <p>E così, c'è chi ha sentito “l'esigenza di raccontare, da vicino, il punto di vista degli allevatori, dei produttori e di chi segue una dieta onnivora”, spiega il collaboratore de La Stampa Tuttogreen: “Dando così voce a chi non ha generalmente modo di dire la sua sui media”. Obiettivo? “Non quello di portare la gente a mangiare più carne, ma di ribaltare stereotipi e luoghi comuni per dimostrare che il mondo dell'allevamento, nonostante i problemi e le storture da correggere, non è affatto così eco-insostenibile come lo si vorrebbe dipingere”.<p> <p><p> <p>Un esempio su tutti? Le emissioni di gas serra, che portano al banco degli imputati soprattutto i bovini. “I ruminanti, grazie al loro apparato ruminale, hanno il pregio di non essere competitori al livello alimentare degli esseri umani. Si nutrono infatti di materie vegetali che noi non potremmo mai digerire”, spiega Bertaglio: “Il metabolismo ruminale comporta la formazione di anidride carbonica e metano, che si diffondono nell’atmosfera. Ma paragonare i gas emessi da un bovino con quelli di auto, fabbriche o centrali elettriche è un po’ azzardato. Da una parte perché quelli di una vacca non contengono polveri sottili, a differenza dei fumi provenienti dai combustibili fossili come petrolio e carbone; dall’altra perché i principali inquinatori atmosferici del pianeta provengono quasi sempre dall’industria petrolifera, mineraria ed automobilistica”.<p> <p><p> <p>  <p> <p> <p> <p> <p><p> <p> <p><p> <p>", "time": "2018-11-15T06:00:00+01:00", "type": "scienza"}
{"title": "In Etiopia soffocati da un mare di bottiglie: così le donne salvano i loro figli riciclando ", "url": "https://www.lastampa.it/2018/11/24/scienza/in-etiopia-soffocati-da-un-mare-di-bottiglie-cos-le-donne-salvano-i-loro-figli-riciclando-ole5pLyXWsdCtzRl8OjM6K/pagina.html", "review": "", "content": "<p> <p>“Mi chiamo Warchena, il mio nome vuol dire “tu sei oro”. Adesso la plastica è diventata il mio oro”. Nell’impianto Coba impact di Addis Abeba è giorno di festa l’anniversario della nascita del Profeta - Eid-Milad Nnabi, e c’è solo lui a custodire un “patrimonio” di bottiglie di plastica usate. In Etiopia le persone spesso si presentano solo con il nome di battesimo, il cognome di solito è il nome del padre, ma a volte è un orpello inutile. Warchena ha 34 anni, ne dimostra almeno dieci in più la sua vita - dice - è molto migliorata, è cambiata con la plastica “prima - racconta - lavoravo in una chiesa” che non sa bene neanche lui di quale religione. Adesso invece “controllo che nessuno entri nell’impianto sono il guardiano e sto molto meglio”. Dentro Coba - nella zona industriale di Addis - tutto è ordinato e pulito quasi in modo maniacale per essere un deposito di rifiuti, ma questi rifiuti sono il nuovo oro di questo paese in parziale rinascita: la plastica riciclata, o meglio la raccolta e il riciclo e la creazione di materie prime dai rifiuti. Una nuova economia in un’Africa che rischia di soffocare sotto un mare di bottiglie di Pet. <p> <p><p> <p>  <p> <p> <p> <p> <p><p> <p> <p><p> <p>", "time": "2018-11-24T07:00:00+01:00", "type": "scienza"}
{"title": "Mediterraneo, sempre più inquinamento e yacht, pochi cetacei e zero tartarughe ", "url": "https://www.lastampa.it/2018/11/19/scienza/mediterraneo-sempre-pi-inquinamento-e-yacht-pochi-cetacei-e-zero-tartarughe-9a4vzunejdX16Yz1A3zuyJ/pagina.html", "review": "", "content": "<p> <p>Un’operazione che setaccia il Mediterraneo, dalle Galapagos alla Liguria, dalla Corsica alla Provenza, per il censimento dei cetacei, i mammiferi acquatici così importanti per la salvaguardia delle nostre acque: è l’Operazione Delphis, organizzata dall’associazione Battibaleno, che si è svolta lo scorso luglio nelle acque del Mar Mediterraneo. <p> <p> <p> <p>I risultati dell’operazione, che è giunta quest’anno alla ventiduesima edizione, sono stati presentati al Salone Nautico di Genova: minacciati da cambiamento climatico, inquinamento e quindi, in parole povere, dall’uomo (caccia, cattura accidentale e eccessiva presenza di imbarcazioni e yacht), i cetacei nostrani resistono, ma sono a serio rischio. <p> <p> <p> <p>All’operazione hanno partecipato equipaggi iscritti da Italia, Francia, Tunisia, Grecia, Slovenia, Croazia, Malta, cioè gran parte delle nazioni del Mediterraneo in pace. «La protezione di delfini e balene - afferma il presidente di Battibaleno, Alberto Marco Gattoni - nei nostri sogni vorrebbe essere un veicolo di pace e la loro tutela un obiettivo comune per i paesi affacciati sul Mediterraneo». <p> <p>  <p> <p>I NUMERI DELL’OPERAZIONE <p> <p>In totale gli iscritti sono stati 282, fra cui 248 Imbarcazioni a vela, 24 gommoni e 10 piccole imbarcazioni a motore. Le 137 schede delle osservazioni restituite dagli equipaggi confermano la presenza di tutte le specie comuni del Mediterraneo: 49 osservazioni di cetacei, fra cui 1 gruppo di globicefali (10 individui circa), 2 gruppi di grampi (8 individui circa), 2 gruppi di delfini comuni (13 individui circa), 7 di balenottere comuni (17 individui circa, 7 dei quali mostravano sul dorso e sulla pinna dorsale segni di impatto con eliche di imbarcazioni o navi), 7 gruppi di capodogli (16 individui circa), 12 gruppi di stenelle (oltre 100 individui), 17 gruppi di tursiopi (oltre 50 individui), 1 esemplare di zifio, per un totale di circa 230 cetacei osservati.  <p> <p>  <p> <p>Gli equipaggi hanno inoltre effettuato: 6 osservazioni di meduse (di cui solo una nel Santuario Pelagos) e 7 osservazioni di pesci luna. Non sono state osservate tartarughe marine. <p> <p>  <p> <p>Il numero dei diportisti iscritti è diminuito rispetto alle edizioni passate, ma è aumentato il numero degli animali osservati, soprattutto all’interno del Santuario . Ora saranno gli scienziati a stabilire se questo è dovuto a un aumento complessivo della fauna marina oppure se il Santuario sta diventando zona di rifugio per esemplari in fuga da altre zone meno protette, o se si tratta piuttosto di un fatto casuale.<p> <p> <p> <p>PIÙ INQUINAMENTO E MENO ANIMALI <p> <p>Uno dei dati che invece colpisce negativamente è che il numero di avvistamenti di situazioni di inquinamento da parte degli equipaggi di Delphis è stato superiore a quello di animali. <p> <p> <p> <p>Gli equipaggi hanno effettuato 56 osservazioni, più o meno estese, fra cui 38 di plastica (sacchetti e bottiglie e altri manufatti), mentre il resto delle osservazioni ha segnalato la presenza di detergenti schiumosi e liquami non meglio identificati: 34 equipaggi hanno rimosso dalla superficie del mare bottiglie, sacchetti, oggetti da spiaggia, involucri in plastica.<p> <p> <p> <p>«Il mar Mediterraneo - spiega ancora Gattoni - specialmente nel bacino corso-ligure-provenzale, ospita un’importante concentrazione di mammiferi marini che trovano qui le condizioni ideali per vivere e riprodursi. Questo mare privilegiato è ricco di storia e di cultura, nonché meta preferita dai diportisti di tutto il mondo, e pertanto deve essere difeso dalle aggressioni delle attivit à  umane ».  <p> <p>   <p> <p>YACHT E SUPERYACHT: UNA MINACCIA SEMPRE PIÙ FORTE <p> <p>La Costa Smeralda, la Riviera ligure, le isole e gli arcipelaghi che ornano le nostre acque, la Costa Azzurra, le isole Baleari rappresentano una ricchezza per gli abitanti di queste regioni, ma le rotte che collegano queste localit à meravigliose e spesso lussuose, attraversano l’habitat di balene, delfini e moltissime altre specie animali e vegetali. Un patrimonio inestimabile e a rischio, che va salvaguardato. Un rispetto che si richiede anche ai superyacht, sempre più grandi e rumorosi che solcano il Mediterraneo, spesso in maniera frettolosa e disattenta lungo o poco oltre la linea dei 300 metri dalla costa, senza curarsi del mare che attraversano, né tantomeno della fauna che lo abita. <p> <p> <p> <p>L’Operazione Delphis ha registrato, come d’altronde è naturale che sia, un cambio generazionale dei partecipanti rispetto agli equipaggi che vi parteciparono per la prima volta, più di vent’anni fa. Un ricambio ha portato anche una diminuzione dei partecipanti, perché le nuove generazioni hanno minori disponibilit à  economiche e stentano ad avvicinarsi all’ attivit à  del diporto nautico. «Per fortuna - nota Gattoni - nel corso degli anni si registra una crescita della coscienza ecologica collettiva nei diportisti». <p> <p> <p> <p>L'operazione è stata organizzata dall'associazione Battibaleno con il patrocinio del Ministero dell’Ambiente e della Tutela del Territorio e del Mare e della Presidenza Nazionale della Lega Navale Italiana, in collaborazione con Accordo Pelagos, Acri-He, FISPMED Mediterranean Network, Fondazione Acquario di Genova, Institut oc éanographique, Fondation Albert Ier, Prince de Monaco, Lega Navale Italiana-Sezione di Venezia, Associazione Nautica Marco Polo, Costa Edutainment-Acquario di Genova, Progetto Delfini Metropolitani, Rimmo, Université  Internationale de la Mer e grazie al contributo di ABB, Atel-Antennas, Costa Edutainment, Edinet, Ferfrigor, Posidonia, Sironi batterie, Start Promotion.<p> <p><p> <p> <p> <p> <p> <p><p> <p> <p><p> <p>", "time": "2018-11-19T06:00:00+01:00", "type": "scienza"}
{"title": "Il fiume siamo noi", "url": "https://www.lastampa.it/2018/11/05/scienza/il-fiume-siamo-noi-gyNxNgfWDJwyFVOu3qeDoK/premium.html", "review": "", "content": "<p> <p>La crescita economica, lo sviluppo industriale a tappe forzate e la cementificazione selvaggia, sono stati per il Veneto, in particolare, arma e occasione di riscatto sociale, spesso a scapito della tutela del paesaggio e della salvaguardia dell’ecosistema. Ne parliamo con Alessandro Tasinato, tecnico ambientale che ha esordito quest’anno con il libro “Il fiume sono io” (Bottega Errante Edizioni), indagine narrativa che ha come cuore la Rabiosa (oggi Fratta – Gorzone), il corso d’acqua mortal... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "05 novembre 2018", "type": "scienza"}
{"title": "“La mia vita per i gorilla”", "url": "https://www.lastampa.it/2018/11/29/scienza/la-mia-vita-per-i-gorilla-UzuJ6ISafTo09HJKcZE2KJ/premium.html", "review": "", "content": "<p> <p>“Il momento peggiore da quando ho iniziato a lavorare qui a Dzanga Sangha è stato quando nel 2016 abbiamo perso un gorilla per mano dei bracconieri. Ero nell’accampamento di Bai Hokou quando siamo stati chiamati dai nostri colleghi di Mongambe che ci hanno dato la notizia: avevano appena sparato ad un gorilla. Quella notizia mi devastò completamente. Non potevo credere che qualcuno avesse veramente potuto uccidere un gorilla. Il momento più bello per fortuna è arrivato pochi mesi dopo, con la... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "29 novembre 2018", "type": "scienza"}
{"title": "I ragazzi di Hawassa e la loro lotta contro i rifiuti: dalle associazioni ai flash mob ", "url": "https://www.lastampa.it/2018/11/26/scienza/i-ragazzi-di-hawassa-e-la-loro-lotta-contro-i-rifiuti-dalle-associazioni-ai-flash-mob-jRlA0exk1roZiTL9j9GegL/pagina.html", "review": "", "content": "<p> <p>Sono cinque ragazzi laureati, chi in economia, un altro in management sportivo, gli altri in letteratura, hanno tra i 23 e i 25 anni e una gran voglia di un mondo diverso e di un lavoro. «Ma si sa come è qui, lo sanno anche i nostri genitori: qui in Etiopia il lavoro devi creartelo da solo». Insomma non molto diverso dai giovani italiani.<p> <p><p> <p>Se Piero ingegnere fa il cameriere e Paola laureata in scienze politiche la rider portando la pizza casa per casa qui ad Hawassa, Addissu che ha 25 anni, raccoglie bottiglie di plastica usate e gettate nel lago che porta il nome della città turistica a Sud di Addis Abeba. <p> <p><p> <p>Ad Hawassa abitano circa 150 mila persone, l’età media è piuttosto bassa, i giovani sono tanti e molti sono innamorati delle loro strade e del loro lago. Questi cinque Addissu lenbebo, Adane Yosef, Alaser Girum, Rebel Mellese e Fasil Joseph seminano il futuro e hanno fondato l’associazione Feya Folle, che in amarico significa qualcosa simile a “Una vita meravigliosa per un futuro di orgoglio”, una della decine di associazioni di collector (letteralmente raccoglitori) “ufficiali” per il progetto Cifa “Cento per cento plastica”. L’orgoglio di questi ragazzi pulitori del lago è tangibile nella fatica che fanno ogni giorno. <p> <p><p> <p>  <p> <p> <p> <p> <p><p> <p> <p><p> <p>", "time": "2018-11-26T07:00:00+01:00", "type": "scienza"}
{"title": "Agro-biodiversità a rischio: il 70% del mercato mondiale delle sementi in mano a 4 multinazionali", "url": "https://www.lastampa.it/2018/12/06/scienza/agrobiodiversit-a-rischio-il-del-mercato-mondiale-delle-sementi-in-mano-a-multinazionali-QcK3Xggrwck5N2NrYQKOFL/premium.html", "review": "", "content": "<p> <p>Per migliaia di anni i contadini di tutto il mondo sono stati custodi delle sementi, selezionando e scambiando le varietà più adatte ai loro terreni, al clima e alla cultura alimentare. Tuttavia, l’enorme agro-biodiversità che si è creata grazie a questo modello agricolo rischia di essere cancellata da una standardizzazione imposta dalle grandi aziende sementiere, con il rischio, per gli agricoltori, di non poter più adattare le loro produzioni ai cambiamenti climatici. La denuncia emerge dal... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "06 dicembre 2018", "type": "scienza"}
{"title": "L’Occidente che conosciamo nasce da “una piccola era glaciale” ", "url": "https://www.lastampa.it/2018/08/15/scienza/loccidente-che-conosciamo-nasce-da-una-piccola-era-glaciale-om5NKorPG9O5CoGEWkDjwK/pagina.html", "review": "", "content": "<p> <p>Lo storico culturale e saggista di origini tedesche Philipp Blom è quello che potremmo definire un “mago delle connessioni”. Ovvero, per usare una terminologia assai familiare a chi ha frequentato le scuole italiane in un certo periodo, Blom – che scrive anche per il “Financial Times” e il “Guardian” – è uno studioso molto versatile nel “fare dei collegamenti”. <p> <p><p> <p>E lo ribadisce in questo interessante libro, “Il primo inverno” (Marsilio, pp. 286, euro 18), nel quale descrive lo sconvolgimento e la profonda mutazione della società europea in seguito all’avvento della cosiddetta «piccola era glaciale», la quale, nei decenni compresi tra il 1570 e il 1700, determinò un abbassamento delle temperature che andò dai 3 ai 5 gradi. <p> <p><p> <p>Ma, soprattutto – ed è questa la tesi più seducente di questo saggio – generò l’innesco delle trasformazioni che hanno traghettato l’Occidente all’interno della modernità. Se numerosi teologi attribuivano alla collera divina – secondo un copione collaudato del passato – la ragione del gelo (e del sole che scaldava parecchio di meno), quell’ondata di freddo aprì lo spazio per una serie di mutamenti inarrestabili. Dalla diffusione della stampa all’innovazione militare (che non poteva più venire finanziata a sufficienza da un’economia agricola prostrata dall’irrigidirsi del clima, e richiedeva sempre più risorse per stare al passo delle fazioni o nazioni avversarie in una rincorsa verso armi sempre più efficaci), dall’industria al cambiamento dei connotati della sfera pubblica e nella visione del mondo (dove entrarono via via le concezioni del materialismo filosofico), sino alla definitiva affermazione di una società di tipo mercantilista.<p> <p><p> <p>La piccola era glaciale, insomma, cambiò i frame, introdusse le condizioni per l’ascesa del liberalismo (nell’economia come nella politica) e del libero pensiero, e incrinò i rapporti di forza, che erano benedetti dal clima precedente, a favore del feudalesimo (basato sulla cerealicoltura e sul prelievo dei profitti derivanti dalla terra), e della teologia cristiana quale fondamento della conoscenza. Davvero seducente, non è vero? <p> <p><p> <p>@MPanarari  <p> <p> <p> <p> <p> <p> <p> <p><p> <p> <p><p> <p>", "time": "2018-08-15T02:00:00+01:00", "type": "scienza"}
{"title": "La macroalga che infesta i nostri mari, studio rivela un nuovo meccanismo che le favorisce ", "url": "https://www.lastampa.it/2018/08/20/scienza/la-macroalga-che-infesta-i-nostri-mari-studio-rivela-un-nuovo-meccanismo-che-le-favorisce-uPAhPi5cg4aPLgXLGRpQCP/pagina.html", "review": "", "content": "<p> <p>Ormai le specie aliene sono un «danno» che porta a perdite di miliardi di euro in tutta l’Europa, per terra e per mare. Sono specie di fauna e flora arrivate qui attraverso importazioni incontrollate, o anche solo per caso, ma che stanno creando veri e proprio disastri nella biodiversità europea. <p> <p><p> <p>La macroalga alloctona Caulerpa cylindracea Sonder, per esempio sta colonizzando il Mediterraneo, una ricerca dell’Università di Pisa ha rivelato per la prima volta il segreto del meccanismo che favorisce la diffusione di questa specie aliena sta nella capacità di questa macroalga verde (di origine Indo-Pacifica) tipica delle zone tropicali. La scoperta arriva da uno studio pubblicato sul Journal of Ecology, la rivista della British Ecological Society, e condotto dai ricercatori del dipartimento di Biologia dell’Ateneo pisano in collaborazione con i colleghi australiani della University of New South Wales e del Sydney Institute of Marine Science, insieme agli italiani delle Università di Cagliari e Politecnica delle Marche e della Stazione Zoologica Anton Dohrn di Napoli. <p> <p><p> <p>LEGGI ANCHE L’invasione delle specie aliene effetto del clima che cambia (Mario Tozzi)  <p> <p><p> <p>L’elenco della Ue delle specie aliene invasive ne contiene 49, ma secondo un recente studio pubblicato dal Journal of Applied Ecology l’elenco dovrebbe arrivare fino a 207 animali e piante. Questo tipo di invasione può comportare ingenti costi per i Paesi ospitanti. Per esempio si parliamo di parassiti o di animali come lo scoiattolo grigio americano che non solo fa concorrenza agli scoiattoli rossi indigeni presenti in Italia e nel Regno Unito, annientandoli attraverso il parapoxvirus, ma danneggia anche le conifere e riduce il valore del loro legname. Stando alle stime, il costo europeo in termini di controllo ed eradicazione delle specie esotiche invasive, nonché di risarcimento dei danni causati da esse, supera i 12 miliardi di euro all’anno, senza contare il costo per i gravi agenti patogeni umani o i focolai di malattie degli animali. Questo secondo i dati Efsa.<p> <p><p> <p>LEGGI ANCHE  Specie aliene: un progetto europeo per combatterle <p> <p><p> <p>Nei mari  <p> <p>«La diffusione di alghe invasive rappresenta un’importante minaccia per la biodiversità marina - spiega il professore Fabio Bulleri dell’Università di Pisa - e se sulla terraferma le interazioni tra suolo e piante sono ben documentate ed ampiamente riconosciute tra i processi che regolano l’insediamento di specie non native, questa è la prima volta che il fenomeno viene osservato in un ambiente marino». <p> <p><p> <p>La sperimentazione è stata condotta a Capraia, un’isola inserita nella rete del Parco Nazionale dell’Arcipelago Toscano e caratterizzata da condizioni ambientali incontaminate. Qui, sui fondali sabbiosi, i ricercatori hanno potuto osservare la “lotta” fra la specie aliena Caulerpa e la pianta nativa Posidonia (Posidonia oceanica), presente in rigogliose praterie che in virtù della trasparenza dell’acqua possono estendersi fino a profondità di oltre 30 metri.<p> <p><p> <p>Dallo studio è emerso che le due specie influenzano i fondali in modo diverso: nel caso della Caulerpa i sedimenti sono caratterizzati da comunità microbiche e processi metabolici che riflettono condizioni anaerobiche, mentre nel caso della Posidonia riflettono condizioni aerobiche. I ricercatori hanno inoltre dimostrato che la capacità di insediamento della Caulerpa è più elevata nelle aree che ha precedentemente colonizzato. La macroalga sarebbe infatti capace di modificare le caratteristiche dei sedimenti, in termini di comunità microbica, quantità e qualità della materia organica, in modo da rendere i fondali più favorevoli alla propria diffusione e impedendo contemporaneamente l’avanzata delle specie native.<p> <p>«I risultati dello studio - conclude Fabio Bulleri - incrementano la nostra comprensione dei meccanismi che regolano l’insediamento di specie aliene in ambiente marino e contribuiscono quindi ad aumentare la nostra capacità di far fronte al problema delle invasioni biologiche e, quindi, di conservazione della biodiversità marina».<p> <p> <p> <p> <p> <p><p> <p> <p><p> <p>", "time": "2018-08-20T00:00:00+01:00", "type": "scienza"}
{"title": "Gli aiuti pubblici? Solo all'agricoltura che inquina e usa pesticidi ", "url": "https://www.lastampa.it/2018/09/08/scienza/gli-aiuti-pubblici-solo-allagricoltura-che-inquina-e-usa-pesticidi-aVUIV3COMzlatL81b4la2I/pagina.html", "review": "", "content": "<p> <p>Chi inquina paga. Il buon senso vorrebbe così. E invece no, succede esattamente il contrario. Nei nostri campi chi inquina viene pagato. La quasi totalità delle sovvenzioni europee e nazionali vanno all’agricoltura che utilizza pesticidi, diserbanti e fertilizzanti sintetici. La politica agricola comunitaria sovvenziona per il 97,7% l’agricoltura convenzionale. Vale a dire: i soldi pubblici sostengono l’utilizzo della chimica di sintesi. <p> <p><p> <p>Guardando dentro casa nostra le cose non vanno certo meglio: in Italia al biologico, che rappresenta circa il 14,5% della superficie agricola coltivata su territorio nazionale, va solo il 2,9% delle risorse. <p> <p><p> <p>I DATI DEL RAPPORTO<p> <p>Sono alcuni dei dati emersi dal Rapporto “Cambia la Terra. Così l’agricoltura convenzionale inquina l’economia (oltre che il Pianeta)”, presentato a Bologna, alla Festa del BIO nell’ambito del SANA, la fiera del biologico italiano. <p> <p>Secondo il Rapporto è a finanziare il vecchio modello agricolo, quello basato sull’uso di concimi e pesticidi di sintesi chimica, che finiscono la maggior parte delle risorse per l’agricoltura. <p> <p><p> <p>A rimetterci, chiaramente, siamo noi, la nostra salute, la salute dell’ambiente e del suolo. E gli agricoltori bio: difatti le risorse dedicate all’agricoltura biologica, anche se in crescita rispetto al passato, sono inferiori alla media che spetterebbe al settore in base alla Superficie Agricola Utilizzata (SAU) biologica. <p> <p><p> <p>Su 41,5 miliardi di euro destinati all’Italia, all’agricoltura biologica vanno appena 963 milioni, secondo i dati elaborati dall’Ufficio Studi della Camera dei Deputati. Praticamente al bio va solo il 2,3% delle risorse europee, nonostante rappresenti il 14,5 della superficie agricola utilizzabile. Facendo un po’ di conti, circa sei volte meno di quanto gli spetterebbe. Sommando ai fondi europei il cofinanziamento nazionale per l’agricoltura, circa 21 miliardi, il risultato non cambia: su un totale di circa 62,5 miliardi, la parte che va al bio è di 1,8 miliardi, il 2,9 delle risorse. <p> <p><p> <p>COSTI MAGGIORI PER GLI AGRICOLTORI BIO<p> <p>«In altre parole – dice Maria Grazia Mammuccini di FederBio – italiani e europei pagano per sostenere pratiche agricole che si ritorcono contro l’ambiente e contro la loro salute, a partire da quella degli stessi agricoltori». <p> <p><p> <p>Mammuccini mette in risalto anche un altro aspetto; sono gli agricoltori biologici a sostenere i costi prodotti dall’inquinamento causato dalla chimica di sintesi. Dalla burocrazia alla maggiore quantità di lavoro necessaria a produrre in modo efficace e a proteggere il raccolto dai parassiti senza ricorso a diserbanti e concimi di sintesi. <p> <p><p> <p>Carichi economici difficili da calcolare con esattezza, ma che di sicuro gravano sugli agricoltori bio. Si pensi solo che il costo da sostenere in caso di prima notifica è di circa 2.790 euro, mentre per il mantenimento annuale è di poco inferiore ai 1.000 per una azienda biologica media, con una dimensione di circa 28 ettari. <p> <p><p> <p>L’IMPATTO ECONOMICO (E NON SOLO) DEI PESTICIDI<p> <p>In altre parole, è chi non inquina a pagare di più. Eppure ormai l’impatto economico dei pesticidi ormai è documentato da studi e ricerche internazionali. <p> <p>Una ricerca nordamericana (Pimentel, 2005) valuta i costi derivati dall’uso dei pesticidi, spese sanitarie, perdita di biodiversità, costi per il disinquinamento del suolo e delle acque, perdita di produttività, in circa 10 miliardi di dollari solo negli Stati Uniti. <p> <p>Se parliamo in termini strettamente sanitari poi, l’Organizzazione mondiale della Sanità calcola che nel mondo ogni anno sono oltre 26 milioni i casi di avvelenamento da pesticidi, 258.000 i decessi. Praticamente per i pesticidi ogni giorno 71.232 persone restano intossicate e 706 muoiono. <p> <p><p> <p>Secondo uno studio europeo del 2015, l’esposizione prenatale a organofosfati, composti di base di molti pesticidi e erbicidi, fa perdere ogni anno 13 milioni di punti di quoziente intellettivo e provoca 59.300 casi di ritardo mentale, con un costo economico che va dai 146 miliardi di euro ai 194 miliardi l’anno.<p> <p><p> <p>Come ormai è appurato, l’agricoltura industrializzata che usa chimica di sintesi, è tra le cause del cambiamento climatico in atto. E non meno grave è il danno sugli ecosistemi naturali e sulle specie animali. Sono valutati in 284 milioni di dollari l’anno i danni diretti legati alla scomparsa delle api e degli altri insetti impollinatori. Non migliore le conseguenze sugli uccelli: all’uso massiccio dei pesticidi è imputata la massiccia diminuzione delle popolazioni di volatili negli ultimi decenni. Secondo la Lipu, tra le specie che vivono in contesti agricoli, upupa e torcicollo sono le più a rischio. <p> <p><p> <p>Il Rapporto presentato al SANA è parte del progetto Cambia la Terra-No ai pesticidi, sì al biologico, progetto di informazione e sensibilizzazione voluto da Federbio con Isde-Medici per l’ambiente, Legambiente, Lipu e WWF, insieme a un comitato di garanti composto da personalità del mondo della ricerca e dell’associazionismo. <p> <p> <p> <p> <p> <p><p> <p> <p><p> <p>", "time": "2018-09-08T09:50:04+01:00", "type": "scienza"}
{"title": "La microplastica adesso c’è anche nei molluschi: uno studio di Greenpeace ", "url": "https://www.lastampa.it/2018/08/28/scienza/la-microplastica-adesso-c-anche-nei-molluschi-uno-studio-di-greenpeace-cYRzY150xLwZ81w4vtqRLK/pagina.html", "review": "", "content": "<p> <p>Se pensate di mangiare un caciucco o una zuppa di pesce rischiate di ritrovarvi nel piatto una «zuppa di plastica», per essere precisi microplastica. Sono polimeri di pochi millimetri, frutto della frammentazione delle plastiche più grandi gettate nei nostri mari, oppure di quelle che si trovano in alcuni prodotti cosmetici come gli scrub o i dentifrici. Fino a oggi le microplastiche e il loro carico di sostanze inquinanti erano state trovate negli stomaci dei pesci più grandi, uno studi di Greenpeace ha trovato queste sostanze anche nei molluschi. <p> <p><p> <p>«I risultati ottenuti confermano ancora una volta che l’ingestione di microplastiche da parte degli organismi marini è un fenomeno diffuso e sottolineano la rilevanza ambientale del problema dei rifiuti plastici in mare. È urgente quindi che la ricerca scientifica acquisisca nuove conoscenze e contribuisca a sensibilizzare la coscienza di tutti su questa tematica emergente». Così Stefania Gorbi, docente di Biologia Applicata alla Università Politecnica delle Marche sullo studio di Greenpeace che ha raccolto dati sulle microplastiche ingerite da pesci e molluschi nei nostri mari<p> <p><p> <p>LEGGI ANCHE  Europa: 50 milioni di tonnellate di plastica prodotte ogni anno. Solo il 7% è riciclato <p> <p><p> <p>Nei siti di Genova, Grosseto, Isola del Giglio, Ventotene e Napoli sono stati analizzati più di 200 organismi marini tra pesci e invertebrati comunemente consumati e pescati in Italia, come acciughe, triglie, merluzzi, scorfani, gamberi e cozze. Lo studio ha permesso di identificare diversi tipi di polimeri: la maggior parte delle plastiche ritrovate è fatta di polietilene (PE), ovvero il polimero con cui viene prodotta la maggior parte del packaging e dei prodotti usa e getta. I pesci con la più alta frequenza di particelle di microplastica sono stati trovati intorno all’Isola del Giglio; tuttavia proprio in questa zona è stato rilevato un generale miglioramento della situazione rispetto a quanto rilevato nel 2014, subito dopo la rimozione della nave Costa Concordia, quando quasi la totalità dei pesci campionati conteneva particelle di microplastica .<p> <p><p> <p>LEGGI ANCHE  Una montagna di plastica soffoca il Mediterraneo <p> <p><p> <p>Queste ultime ricerche evidenziano purtroppo, anche nel Tirreno, un elevato e diffuso inquinamento derivante dalla plastica nei nostri mari, confermando la presenza di microplastica anche negli organismi marini, oltre che nell’acqua di mare. La plastica che vediamo in mare e sulle spiagge rappresenta solo una piccola parte del problema. Sono infatti le microplastiche a preoccupare maggiormente, elementi grandi pochi millimetri e spesso invisibili che rappresentano la maggior parte della plastica diventati una vera e propria «zuppa di plastica». <p> <p><p> <p>«Ciò che ci preoccupa maggiormente è la rapida evoluzione di questo problema e la graduale trasformazione delle microplastiche in nanoplastiche, particelle ancora più piccole che se ingerite dai pesci possono trasferirsi nei tessuti ed essere quindi ingerite anche dall’uomo, con rischi per la salute ancora sconosciuti», dice Serena Maso, Campagna Mare di Greenpeace che aggiunge:«L’inquinamento marino derivante dalla plastica e dai contaminanti ad essa associati rappresenta un problema enorme su cui serve intervenire subito, partendo dalla drastica riduzione della sua produzione e dall’eliminazione della plastica usa getta e degli imballaggi».<p> <p><p> <p>Il problema però non è tanto riciclare, o meglio non basta solo riciclare la plastica che si usa, perché spesso alcuni componenti non possono neanche essere riutilizzati, serve iniziare a non usare più alcuni prodotti usa e getta, e fare politiche per incentivare o «punire» l’uso di questi, come è successo per esempio alle isole Tremiti. Qui Antonio Fentini, il sindaco, con un’ordinanza ha vietato l’uso di prodotti usa e getta come piatti, posate e bicchieri. <p> <p><p> <p>LEGGI ANCHE Stop alla plastica usa e getta: riciclare non basta <p> <p> <p> <p> <p> <p> <p> <p><p> <p> <p><p> <p>", "time": "2018-08-28T00:00:00+01:00", "type": "scienza"}
{"title": "Emilia 4, l’auto solare dell’università di Bologna consuma quanto un asciugacapelli e vince ", "url": "https://www.lastampa.it/2018/09/02/scienza/emilia-lauto-solare-delluniversit-di-bologna-consuma-quanto-un-asciugacapelli-e-vince-2nIwRxQxQcW4V9SYGBTYuI/pagina.html", "review": "", "content": "<p> <p><p> <p>Dopo 2700 chilometri attraverso la regione delle Montagne Rocciose, dal Nebraska all’Oregon, il team Onda Solare - unica squadra europea in gara - chiude il percorso conquistando il primo posto. E sono arrivati anche due premi speciali: il premio per la miglior meccanica e uso dei compositi e il premio per il miglior progetto della batteria. Un successo che conferma il ruolo di primo piano dell’Università di Bologna nel settore dell’Automotive a livello mondiale, e che apre la strada a possibili importanti ricadute in campo industriale.<p> <p><p> <p>Il veicolo sviluppato dalla squadra di Onda Solare, ha un aspetto simile a quello di un’auto tradizionale ma con una grande differenza nei consumi: per muoversi Emilia 4 utilizza una quantità di energia simile a quella necessaria per far funzionare un asciugacapelli. Con due motori elettrici posizionati dentro alle ruote, è alimentata da cinque metri quadrati di pannelli solari ad alto rendimento collegati a batterie al litio di ultima generazione.<p> <p><p> <p>LEGGI ANCHE  Lightyear One, start-up olandese promette l’auto a ricarica solare: “gratis” fino a 20.000 km l’anno <p> <p><p> <p>La sfida di Emilia 4 era partita il 6 luglio, con una serie di prove preliminari su circuito (per un totale di quasi 500 chilometri percorsi), tutte superate con ottimi risultati. Poi, il 14 luglio è partita la gara vera e propria. L’auto solare nata dalla ricerca Unibo ha gareggiato nella categoria Cruiser, quella riservata ai veicoli con più di un posto (Multi Occupant Vehicle).<p> <p><p> <p>Quattro posti, la prima in Italia così <p> <p>Da notare, a questo proposito, che Emilia 4 è un’auto solare a quattro posti (la prima auto italiana di questo tipo), mentre gli altri veicoli arrivati al traguardo sono tutti a due posti. Non solo: l’auto dell’Alma Mater è arrivata al traguardo sfruttando esclusivamente l’energia solare, senza mai collegarsi alla rete elettrica per ricaricare le batterie, e percorrendo autonomamente l’intero percorso, mentre tutti gli altri veicoli in gara hanno dovuto essere trainati su carrello per almeno un tratto del tracciato. Il percorso dell’American Solar Challenge ha portato le vetture in gara fino a 2500 metri di altezza, attraverso la regione delle Montagne Rocciose. Una sfida a colpi di chilometri macinati in dieci giorni, partendo da Omaha e proseguendo per Grand Island, Gering, Casper, Lander, Farson, Mountain Home, Burns, fino all’ultima tappa, la città di Bend in Oregon. I ragazzi del team Onda Solare hanno documentato la gara giorno dopo giorno, tra batterie da ricaricare, pit stop e problemi meccanici da risolvere lungo il percorso o durante di lunghe notti di lavoro. Ma anche acquazzoni e nebbia che hanno limitato la disponibilità di energia solare, creando non pochi problemi.<p> <p><p> <p>LEGGI ANCHE Energia solare: una sfida cruciale contro il cambiamento climatico <p> <p><p> <p>Sforzi ripagati <p> <p>Alla fine, però, gli sforzi sono stati premiati: Emilia 4 ha completato con successo il viaggio riportando, giorno dopo giorno, punteggi ottimi per efficienza, tempi di percorrenza, numero di persone a bordo, capacità della batteria. Risultati che, messi uno accanto all’altro, hanno portato alla conquista del primo posto in classifica.<p> <p>Nata da un progetto di ricerca industriale finanziato dalla Regione Emilia-Romagna grazie ai Fondi europei - Por Fesr 2014-2020, Emilia 4 è stata sviluppata e costruita interamente in Emilia-Romagna dall’Università di Bologna e dal team di Onda Solare, con il coinvolgimento del CIRI Meccanica Avanzata e Materiali e il CIRI Aeronautica e il sostegno di diverse aziende e centri di ricerca, tra cui il Centro di super calcolo del Cineca e Scm Group. Il lavoro di progettazione, che ha coinvolto una sessantina di persone, è durato due anni, mentre la fase di costruzione è stata portata a termine in meno di un anno.<p> <p> <p> <p> <p> <p><p> <p> <p><p> <p>", "time": "2018-09-02T00:00:00+01:00", "type": "scienza"}
{"title": "Pesca elettrica, una battaglia ancora aperta", "url": "https://www.lastampa.it/2018/11/26/scienza/pesca-elettrica-una-battaglia-ancora-aperta-glfoROCtE8v2XDCNOJaozN/premium.html", "review": "", "content": "<p> <p>La pesca elettrica, bandita dalla Comunità Europea nel 1998, viene ancora impunemente praticata, usando i contributi dei cittadini europei. In una conferenza stampa, tenutasi a Bruxelles il 6 novembre, l’ONG francese BLOOM, fondata e presieduta da Claire Nouvian, si rivolge alla mediatrice europea Emily O'Reilly incaricata di arbitrare i casi di cattiva amministrazione delle istituzioni europee per sottoporle gravi carenze nella gestione del caso pesca elettrica. Nonostante il voto di maggior... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "26 novembre 2018", "type": "scienza"}
{"title": "Stop alla pesca eccessiva nel Mediterraneo, lo chiedono gli scienziati ", "url": "https://www.lastampa.it/2018/09/24/scienza/stop-alla-pesca-eccessiva-nel-mediterraneo-lo-chiedono-gli-scienziati-YWpbMyPEO48piTjkQH3DQP/pagina.html", "review": "", "content": "<p> <p>Nel Mediterraneo si pesca troppo e male, e ormai i tassi di sfruttamento medi superano più del doppio i livelli sostenibili raccomandati. È per questo che più di 150 scienziati in tutto il mondo hanno firmato la \"Dichiarazione sul Mediterraneo\" di Oceana,la più grande organizzazione internazionale di advocacy dedicata esclusivamente alla conservazione degli oceani, che esorta l'UE e i suoi Stati membri a porre fine alla crisi ambientale nel Mar Mediterraneo, il mare più sovrasfruttato del mondo secondo un recente rapporto dell'Organizzazione delle Nazioni Unite per l'alimentazione e l'agricoltura (FAO) .<p> <p><p> <p>Lasse Gustavsson, direttore esecutivo di Oceana in Europa, spiega: “Questa crisi ambientale non è solo un avvertimento: è la dura realtà del Mar Mediterraneo. L'Europa ha chiuso un occhio per decenni su questa situazione, e questa posizione passiva ci ha portato oggi quasi al punto di non ritorno”. Urge cambiare rotta, e farlo al più presto. \"L'UE – continua Gustavsson – deve frenare il sovrasfruttamento per evitare lo scenario peggiore, il collasso degli stock ittici, adottando un piano di gestione basato sulla scienza nel Mediterraneo occidentale\".<p> <p>  Secondo gli scienziati che sostengono questa dichiarazione bisogna adottare un piano pluriennale, che per essere efficace nel Mediterraneo occidentale dovrebbe prima di tutto limitare la pesca a strascico, la tecnica di pesca più distruttiva, aumentando la profondità delle zone chiuse a questo tipo di pesca da 50 ad almeno 100 metri durante tutto l'anno; è qui infatti che si possono trovare aggregazioni di pesci giovani e habitat marini sensibili. Le acque costiere dovrebbero essere riservate solo alle attività di pesca ben gestite e a basso impatto. <p> <p>Altro punto importante è proteggere i vivai e le aree di riproduzione nelle zone con una profondità maggiore a 100 metri, chiudendo temporaneamente o permanentemente la pesca e fissare limiti di cattura e di sforzo di pesca in linea con i pareri scientifici, in modo da ripristinare e mantenere gli stock ittici a livelli sostenibili. <p> <p><p> <p>I paesi mediterranei sono obbligati nell'ambito della politica comune della pesca, a riportare tutte le proprie scorte a tassi sostenibili entro il 2020.Per saperne di più sull’appello e sui negoziati al Parlamento europeo, è possibile visitare il sito: www.eu.oceana.org.           <p> <p> <p> <p> <p> <p><p> <p> <p><p> <p>", "time": "2018-09-24T10:39:45+01:00", "type": "scienza"}
{"title": "Il petrolio di Tempa Rossa: opportunità o ennesimo disastro ambientale? ", "url": "https://www.lastampa.it/2018/09/27/scienza/il-petrolio-di-tempa-rossa-opportunit-o-ennesimo-disastro-ambientale-aYVqfSTLI0hN4EeXF4IfKL/pagina.html", "review": "", "content": "<p> <p>Il nuovo centro olio di Tempa Rossa dista circa un'ora di macchina da Potenza. Lungo il tragitto ci si imbatte nel magnifico scenario delle Dolomiti Lucane, uno dei tesori nascosti – o quanto meno poco sbandierati – del nostro Paese. Le rocce levigate nei secoli dagli agenti atmosferici donano al paesaggio un fascino unico, nel quale si scoprono paesetti che sembrano spuntar fuori dalle favole. Tra questi c'è Castelmezzano, costantemente presente nella lista borghi più belli d'Italia. All'imbocco dell'antico insediamento normanno c'è il punto di partenza del Volo dell'Angelo, una passeggiata sospesi nel vuoto, appesi a un cavo di acciaio tirato tra due montagne, per ammirare in maniera quanto mai originale l'Aquila Reale, la Grande Madre e la Bocca del leone, come sono chiamate alcune delle sculture naturali di questo meraviglioso angolo d'Italia. Di appassionati di questa forma di turismo un po' estremo ce ne sono parecchi, come testimonia il fatto che almeno fino al 2017 il consorzio che gestisce il Volo dell'Angelo ha impiegato una trentina di persone e registrato dei buoni incassi. Di luoghi dove sviluppare in maniera intelligente e sostenibile il turismo nei paraggi ne incontriamo anche altri. Come non innamorarsi di Pietrapertosa, incastonata tra le rocce che porta alla mente gli antichi villaggi della Cappadocia, oppure di Guardia Perticara, ricostruita in maniera sapiente e attenta dopo il sisma del 1980, impiegando la pregiata pietra di Gorgoglione, con cui le case venivano realizzate già in epoca medievale. <p> <p> <p> <p>Guardia Perticara, bandiera arancione del Touring, cade all'interno dei 298 chilometri quadrati della concessione per lo sfruttamento petrolifero accordata al consorzio guidato dalla francese Total (50 per cento delle quote) e di cui fanno parte anche l'anglo-olandese Shell (25 per cento) e la giapponese Mizui (25 per cento). A 11 chilometri dal paese sorge il centro olio di Tempa Rossa, ormai pronto per l'uso. Qui infatti dalla fine del 2018 si produrranno 55mila barili di petrolio al giorno e 230.000 m³ di gas. <p> <p> <p> <p>Ma il paese che beneficerà maggiormente delle royalties è Corleto Perticara, visto che cinque dei sei pozzi attivi (per altri due è in corso la procedura di autorizzazione) ricadono nel suo territorio. <p> <p> <p> <p>  <p> <p> <p> <p> <p><p> <p> <p><p> <p>", "time": "2018-09-27T06:00:00+01:00", "type": "scienza"}
{"title": "La micro-plastica nei nostri piatti: la mangiamo e la beviamo ", "url": "https://www.lastampa.it/2018/09/25/scienza/la-microplastica-nei-nostri-piatti-la-mangiamo-e-la-beviamo-UFj9fWjcz2FOjGbKAi86eK/pagina.html", "review": "", "content": "<p> <p>Sessanta milioni di tonnellate di plastica. È stata questa la produzione europea nel 2016, la maggioranza è finita nei mari o nei fiumi o in posti dove non dovrebbe essere. Perché solo il 7 per cento della plastica si ricicla. Sono i dati del report Mediterraneo in trappola, del Wwf. Ora Il Salvagente, il mensile leader nei Test di laboratorio contro le truffe ai consumatori, edito da Matteo Fago e diretto da Riccardo Quintili, nel numero in edicola dal domani (25 settembre) presenta invece la prima ricerca sulle microplastiche contenute nelle bevande industriali (cole, the freddi, aranciate, acque toniche, gassose).<p> <p><p> <p>Queste piccole particelle, di dimensioni inferiori ai 5 millimetri, sono invisibili a occhio nudo ma tutt’altro che innocue: proprio le dimensioni microscopiche ne fanno un vettore privilegiato per sostanze tossiche come interferenti endocrini, molecole cancerogene e batteri. E spesso queste micro-plastiche vengono scambiate per cibo dai pesci e dai molluschi, che le scambiano per cibo.<p> <p><p> <p>Un numero crescente di ricerche svolte negli ultimi anni, ne ha segnalato la presenza pressoché in ogni prodotto o alimento. Dai frutti di mare al sale marino ai pesci, dal miele alle acque potabili sono tante le possibilità di portarle nel piatto o nel bicchiere.<p> <p><p> <p>Ora Il Salvagente ha preso in considerazione la categoria dei cosiddetti soft drink inviando in analisi nei laboratori del Gruppo Maurizi 18 campioni anonimi, selezionati tra i più venduti sugli scaffali dei supermercati di tutta Italia. Seven Up, Pepsi, San Benedetto, Schweppes, Beltè, Coca-Cola, Fanta, Sprite sono solo alcuni dei marchi finiti sotto la lente d’ingrandimento e che - con una certa sorpresa - hanno tutti fornito un responso univoco: la presenza di microplastiche non ha risparmiato alcun prodotto, tutte e 18 le bottiglie sono risultate contaminate, con valori che vanno da un minimo di 0,89 mpp/l (microparticelle per litro) ad un massimo di 18,89 mpp/l.<p> <p>«Nel corso delle analisi che abbiamo effettuato per valutare la possibile presenza di microplastiche nei liquidi – spiega Daniela Maurizi, A.D. Gruppo Maurizi - abbiamo realizzato accurate prove di fondo e di bianco per verificare eventuali contaminazioni anche da parte dell’aria circostante. Tali prove garantiscono risultati affidabili secondo i protocolli vigenti per le attività di analisi di questo tipo. I dati rilevati nel nostro laboratorio confermano il legame tra inquinamento ambientale e catena alimentare».<p> <p><p> <p>  <p> <p> <p> <p> <p><p> <p> <p><p> <p>", "time": "2018-09-25T06:00:00+01:00", "type": "scienza"}
{"title": "Bio, con oltre 400 milioni di euro di vendite l’ortofrutta si consolida il comparto più apprezzato dagli italiani ", "url": "https://www.lastampa.it/2018/10/01/scienza/bio-con-oltre-milioni-di-euro-di-vendite-lortofrutta-si-consolida-il-comparto-pi-apprezzato-dagli-italiani-81VLPznjxivyTTJUYlX0jK/pagina.html", "review": "", "content": "<p> <p>La filiera biologica italiana continua a crescere e a godere di ottima salute grazie alla crescita dei comportamenti eco-sostenibili dei consumatori; in questo ambito le tendenze di consumo premiano l’ortofrutta, che si conferma il comparto biologico più apprezzato dagli italiani. Il valore complessivo delle vendite di ortofrutta biologica sfiora i 400 milioni di euro, considerando solo i due principali canali di acquisto, la distribuzione moderna (per il 49% degli italiani tale canale è prevalente) che registra oltre 316 milioni di euro di vendite negli ultimi 12 mesi (da luglio 2017 a giugno 2018), seguita dai negozi specializzati (canale prescelto dal 22% delle famiglie acquirenti) con oltre 83 milioni di euro; seguono gli acquisti diretti dai produttori (il 15% fa ricorso a questo canale per gli approvvigionamenti di prodotti ortofrutticoli biologici), i mercati e la vendita online.<p> <p><p> <p>Il bilancio più che positivo verrà presentato domani nel primo F&amp;V Organic Monitor, lo studio affidato da AssoBio e da Alleanza delle Cooperative Agroalimentari a Nomisma per analizzare in profondità il comparto di frutta e verdura biologica e fornire una chiave operativa e strategica per tutti i produttori, i trasformatori e i retailer del settore.<p> <p><p> <p>Vero elemento di novità, grazie alle rilevazioni fornite dai principali retailer del canale specializzato e della grande distribuzione come Coop, Conad, Auchan, Carrefour, Bennet, Pam Panorama e NaturaSì, lo studio Nomisma affianca per la prima volta ai dati delle performance dei prodotti venduti a peso imposto quelli dei prodotti venduti a peso variabile (che rappresentano il 44% delle vendite nella GDO), consentendo, finalmente, di conoscere le reali dimensioni del comparto ortofrutticolo biologico italiano.<p> <p><p> <p>“Con il monitor ortofrutta completiamo il quadro delle informazioni di mercato che forniamo regolarmente alle nostre imprese, mettendole in grado di leggere le tendenze di tutti i canali commerciali e programmare di conseguenza le produzioni. Si tratta di uno strumento indispensabile ai professionisti del comparto per guardare al futuro, avviare le opportune strategie di sviluppo e orientare le politiche di vendita, ma che traccia anche un profilo sempre più dettagliato di chi consuma bio e perché”, dichiara il presidente di AssoBio, Roberto Zanoni. <p> <p> <p> <p>Dal report emerge anche un quadro interessante sul profilo dell’user di ortofrutta bio: il 92% degli acquirenti è laureato e l’88% ha meno di 35 anni. Nell’ultimo anno 7 famiglie su 10 hanno messo in carrello l’ortofrutta bio e il 72% delle famiglie italiane ha acquistato almeno una volta frutta e verdura biologiche (il 61% almeno una volta a settimana e il 25% due-tre volte al mese).<p> <p><p> <p>Secondo Davide Vernocchi, coordinatore del settore ortofrutticolo di Alleanza delle Cooperative Agroalimentari, “è importante non solo eliminare tutti gli ostacoli che impediscono la crescita del segmento biologico, ma continuare ad accompagnare i consumi biologici con un’importante spinta di comunicazione, perché è proprio puntando sull’informazione ai consumatori che si rafforza e consolida la domanda di prodotti bio e si riesce ad aprire anche nuovi spazi di mercato alla parte produttiva”. Vernocchi ha inoltre evidenziato che “lo sviluppo del biologico, supportato da una adeguata ricerca, è anche chiamato a servire da traino per rendere l’agricoltura convenzionale più verde.”<p> <p><p> <p>Il report fornisce inoltre un’interessante fotografia sulle motivazioni che spingono all’acquisto i consumatori, che manifestano un approccio sempre più eco-sostenibile all’alimentazione: frutta e verdura biologica sono percepiti come sinonimo di salute e benessere (61% degli acquirenti segnalano tale fattore), sono garanzia di sicurezza e qualità dei prodotti (46%) e di rispetto per l’ambiente (34%). Ad incidere sulle scelte risultano anche il gusto (il 24% lo ritiene superiore) e i suggerimenti di medici e pediatri (4%).<p> <p><p> <p> <p> <p> <p> <p><p> <p> <p><p> <p>", "time": "2018-10-01T06:00:00+01:00", "type": "scienza"}
{"title": "Oxfam: sfido la fame ", "url": "https://www.lastampa.it/2018/09/30/scienza/oxfam-sfido-la-fame-w48vI3rm3QHvJ5FcrhcUvM/pagina.html", "review": "", "content": "<p> <p>Per il terzo anno di fila, nel mondo stanno aumentando le persone che soffrono la fame. Un passo indietro di 10 anni. Sono 821 milioni di persone, donne per la maggior parte, che non possiamo abbandonare. Un aumento di 6 milioni rispetto all’anno precedente secondo gli ultimi dati. Centinaia di migliaia di famiglie che pur vivendo di agricoltura e allevamento ogni giorno vanno a dormire con la pancia vuota. Un’emergenza umanitaria drammatica e dimenticata -  aggravata dai conflitti in corso in alcuni paesi e dall’impatto del cambiamento climatico - che sta colpendo fasce sempre più estese della popolazione soprattutto in Africa sub-sahariana, dove a trovarsi in questa condizione sono oltre 236 milioni di persone (1 su 4). <p> <p> <p> <p>IN ETIOPIA E SUDAN QUASI 13 MILIONI DI PERSONE ALLA FAME <p> <p>La situazione più grave è in Africa orientale, dove la popolazione è stremata dall’impatto del cambiamento climatico, soprattutto a causa dalle gravi siccità degli ultimi due anni, che hanno letteralmente arso pascoli e terreni, causando la perdita di milioni di capi di bestiame, da cui dipende il sostentamento quotidiano di milioni di persone.<p> <p> <p> <p>A questo si aggiunge l’effetto delle piogge stagionali degli ultimi mesi e delle inondazioni che solo in Etiopia potrebbero colpire 2,5 milioni di persone costringendole ad abbandonare le proprie case. <p> <p>Nel Paese un terzo della popolazione che normalmente vive di agricoltura e allevamento di sussistenza, soffre la fame. Al momento sono 7,9 milioni le persone a rischio d’insicurezza alimentare. I primi ad essere colpiti sono i bambini e le donne: 2 milioni di bambini non hanno cibo sufficiente e oltre 350 mila sono malnutriti, mentre 1 donna su 4 (nonostante sia in giovane età) soffre per la carenza di nutrienti di base. <p> <p> <p> <p>Una situazione altrettanto grave si riscontra in Sudan, dove soprattutto a causa delle siccità circa 4,8 milioni di persone, di cui la metà bambini, quest’anno sono seriamente provati dalla scarsità di cibo in un contesto dove il prezzo dei cereali di base come il sorgo, il miglio e il grano è schizzato alle stelle, con la conseguenza che il costo del pane, ad esempio, in un anno è aumentato del 300%. Mentre le forti piogge e le inondazioni degli ultimi mesi, in 14 dei 18 Stati del Paese hanno colpito 142 mila persone, mettendo ulteriormente a repentaglio le capacità di sussistenza delle comunità più vulnerabili.<p> <p>  <p> <p>Oxfam interviene con progetti di sviluppo in questi paesi per tutelare i diritti dei piccoli agricoltori, rafforzare i loro modelli di produzione e promuovere maggiori benefici a favore delle comunità locali. Garantisce loro la formazione, gli strumenti necessari e un miglior accesso alla terra, a fonti d’acqua, al mercato; pone le basi per resistere agli effetti del cambiamento climatico, che minacciano di portare sotto la soglia di povertà fasce sempre più estese della popolazione, sviluppando le competenze per adattarsi a eventi climatici estremi ed ormai ricorrenti come le lunghissime siccità. Farlo è decisivo per dare un futuro a milioni di persone altrimenti costrette a lasciare il proprio paese, la propria vita.<p> <p><p> <p>Basti pensare che l’80% del cibo che mangiamo ogni giorno è prodotto da agricoltura familiare e di piccola scala, e che investire in essa è da due a quattro volte più efficace che in qualsiasi altro settore, per la riduzione della fame e della povertà. Soprattutto in paesi in cui la stragrande maggioranza della popolazione dipende dall’agricoltura per la propria sopravvivenza.<p> <p> <p> <p>IL SOSTEGNO ALLE DONNE FATTORE CHIAVE DI CAMBIAMENTO <p> <p>Pur costituendo oltre il 43% della forza lavoro in agricoltura a livello globale e oltre la metà in una regione come l’Africa orientale, le donne hanno un minor accesso alla terra, ai semi, ai fattori di produzione, alla tecnologia, al credito e alla formazione tecnica. Sono discriminate nell’accesso al mercato del lavoro agricolo e molto spesso relegate a svolgere lavoro non retribuito nei campi. Eppure investire nell’agricoltura per rimuovere le barriere che ostacolano la capacità delle donne di produrre cibo e sfamare le proprie famiglie consentirebbe di aumentare la produzione agricola fino al 30% in più e di diminuire il livello globale di fame del 17%. <p> <p>  <p> <p>COME FARE LA DIFFERENZA AL FIANCO DI OXFAM  <p> <p> Per loro e per sostenere le loro comunità Oxfam lancia la Campagna di raccolta fondi SFIDO LA FAME, grazie alla quale dal 30 settembre al 20 ottobre sarà possibile donare 2 euro con sms al 45591 oppure 5 e 10 euro con una chiamata dal telefono fisso, sempre allo stesso numero.<p> <p>  <p> <p>\" Siamo tornati indietro di dieci anni. Mai come ora abbiamo la certezza che la fame è un prodotto dell'azione dell’uomo. Un circolo viziosoche alimenta povertà e disuguaglianze, guerre, malgoverno, sprechi e cambiamento climatico. Ma l’obiettivo è sconfiggerla nell'arco temporale di questa generazione! –   dice la Presidente di Oxfam Italia Sabina Siniscalchi –   Con la Campagna Sfido la fame sosterremo le comunità agricole in Etiopia e in Sudan, soprattutto le donne che hanno più difficoltà ad accedere al credito, alla terra, alla formazione, a un salario dignitoso. Aiutarle significa generare condizioni di vita possibile e non costringere centinaia di migliaia di persone a lasciare il proprio paese in cerca di futuro. Colmare il divario tra uomini e donne, avrebbe inoltre una diretta influenza sulla riduzione della povertà, salvando dalla fame 150 milioni di persone in più”.  <p> <p> <p> <p>Oxfam Italia utilizzerà i fondi raccolti dalla campagna SFIDO LA FAME per sostenere migliaia di persone, soprattutto donne, attraverso progetti di cooperazione finalizzati a migliorare la produzione di cibo, l’accesso alle risorse e al credito, rafforzandone la capacità di creare e commercializzare prodotti agricoli e artigianali in Etiopia e Sudan.<p> <p> <p> <p>Con un contributo di:  <p> <p>- 2 euro sarà possibile donare un sacchetto di semia una donna, che così potrà sfamare la sua famiglia per una stagione;<p> <p>- con 5 euro garantirai gli attrezzi che le serviranno per coltivare la terra;<p> <p>- con 10 euro le darai una coppia di polli per avviare un allevamento.<p> <p> <p> <p> COME DONARE  <p> <p>Dal 30 settembre al 20 ottobre sarà  possibile donare tramite il numero 45591: <p> <p>· 2 euro per ciascun SMS inviato da cellulari Wind Tre, TIM, Vodafone, PosteMobile, CoopVoce e Tiscali. <p> <p>· 5 euro anche per ciascuna chiamata fatta allo stesso numero da rete fissa TWT, Convergenze e PosteMobile; <p> <p>· 5 o 10 euro per ciascuna chiamata fatta sempre al 45591 da rete fissa TIM, Wind Tre, Fastweb, Vodafone e Tiscali. <p> <p> <p> <p>E’ inoltre possibile, specificando la causale “Sfido la fame”, donare tramite carta di credito su www.oxfamitalia.org. <p> <p> <p> <p> <p> <p> <p> <p><p> <p> <p><p> <p>", "time": "2018-09-30T17:34:49+01:00", "type": "scienza"}
{"title": "Al cinema lo choc di “The Milk System” ", "url": "https://www.lastampa.it/2018/10/01/scienza/al-cinema-lo-choc-di-the-milk-system-ah6HLhlKMlVgFaKjSUI39N/pagina.html", "review": "", "content": "<p> <p>The Milk System  (Italia, Germania, 90’), il documentario diretto da Andreas Pichler che denuncia i meccanismi e le ripercussioni della produzione intensiva di latte nel mondo, arriva al cinema nelle principali città italiane a partire da martedì 2 ottobre con  movieday.it, la prima piattaforma italiana di film on demand che permette di organizzare proiezioni al cinema.<p> <p> <p> <p>Il documentario, prodotto da Eikon Film e Miramonte Film, ha ricevuto il riconoscimento di Legambiente all’ultima edizione del festival Cinemambiente, oltre ad aver ottenuto premi e menzioni speciali in numerosi festival sia in Italia che all’estero. <p> <p><p> <p>The Milk System  parte da un assunto largamente condiviso che, minuto dopo minuto, viene minuziosamente dissezionato: illatte è sinonimo di salute e benessere. È considerato un alimento naturale e ricco di nutrienti, il che lo rende un prodotto ideale per il mercato. Ma il latte è veramente così salutare? Per trovare risposte a questa domanda il film esamina da vicino il sistema produttivo del latte, incontrando contadini, politici, lobbisti, ONG e scienziati. <p> <p> <p> <p>  <p> <p> <p> <p> <p><p> <p> <p><p> <p>", "time": "2018-10-01T12:06:37+01:00", "type": "scienza"}
{"title": "Dal Parlamento europeo parte l’evoluzione verso le auto pulite ", "url": "https://www.lastampa.it/2018/10/04/scienza/dal-parlamento-europeo-parte-levoluzione-verso-le-auto-pulite-MeAxh4XOiV9C8Su3gFzscK/pagina.html", "review": "", "content": "<p> <p>Una riduzione delle emissioni del 40% entro il 2030 e una quota di mercato per nuove auto e furgoni a basse emissioni del 35% allo stesso anno. Alla prova dell’aula di Strasburgo, i target votati dagli eurodeputati della commissione Ambiente per “ripulire” il settore dei trasporti hanno sostanzialmente tenuto. Un arretramento del 5% rispetto alla versione licenziata dalla commissione il 10 settembre, che aveva addirittura chiesto di diminuire la CO2 emessa dai veicoli del 45%, ma in netto miglioramento rispetto alla proposta iniziale dell’esecutivo di Bruxelles, che l’anno scorso aveva previsto un target del 30%. Si prevedono inoltre nuovi test per misurare le emissioni reali dei veicoli, diversi da quelli condotti in laboratorio e contestati da più parti. <p> <p><p> <p>Adesso entrerà in campo il Consiglio, con tutte le incognite che la fase di negoziazione a tre si porta dietro: la previsione è che si troverà una soluzione intermedia tra la proposta del commissario all’Energia e clima Arias Canete, e quella ottenuta dalla relatrice in Parlamento, la parlamentare maltese dei Socialisti e democratici Miriam Dalli.<p> <p><p> <p>COMPETITIVITÀ E LAVORO AL CENTRO DEL DIBATTITO  <p> <p>A dominare il dibattito dei parlamentari, alla vigilia del voto, sono state le preoccupazioni per le conseguenze che il regolamento sui target avrebbe avuto per l’industria automobilistica e i posti di lavoro. Mentre infatti la mobilità è l’unico settore in Europa dove le emissioni continuano a crescere, in aula si sono confrontate due posizioni diverse in primo luogo sul contributo al contrasto ai cambiamenti climatici che deve arrivare dai trasporti, ma anche sull’innovazione per la competitività. “Mentre a Strasburgo discutiamo sui target di emissione, in Corea si sta parlando di come mantenere il riscaldamento entro 1,5 gradi”, ha detto il verde olandese Bas Eickhout riferendosi al summit pre COP24 in corso a Incheon. “Questa soluzione per contenere le emissioni dei trasporti è la più efficiente in termini di costi e produrrà nuovi posti di lavoro”. “Ogni consumatore spenderà mille euro in più e si perderanno molti posti di lavoro. Non sono necessari quote, ideologie, divieti, ma piuttosto bisogna puntare sull’innovazione in maniera aperta”, ha replicato il popolare tedesco Jens Gieseke.<p> <p><p> <p>PIÙ INVESTIMENTI IN EUROPA, MA CASE AUTOMOBILISTICHE PREOCCUPATE <p> <p>Secondo uno studio della Commissione, inviato agli eurodeputati a pochi giorni dal voto in aula, con il target del 40% si perderanno 12mila posti di lavoro nel settore automobilistico, a fronte però di 69mila aggiuntivi, che potrebbero diventare addirittura 92mila se in Europa di incentiverà anche la produzione di batterie. “Il regolamento, lungi dal penalizzare l’industria, la aiuterà ad andare nella giusta direzione. Per i lavoratori del settore automotive che perdono il posto di lavoro, chiediamo anche azioni di riqualificazione“, ha detto subito dopo il voto la relatrice del provvedimento, Miriam Dalli. “Oggi sul mercato ci sono solo 20 modelli di auto elettriche e altrettanto poche ibride, contro i 417 modelli a combustione convenzionale. Fra qualche anno, questo dato si invertirà e le case automobilistiche non investiranno in mobilità sostenibile solo in Cina, ma anche in Europa”, aggiunge l’eurodeputata 5 stelle Eleonora Evi, relatrice ombra del testo. Un’indagine condotta da Ipsos Mori per la rete di ong Transport&amp;Environment (T&amp;E) evidenzia che anche i consumatori chiedono veicoli puliti: quattro su dieci dichiarano che la per la prossima auto sceglieranno l’elettrico o la tecnologia delle celle a combustibile. L’Acea, l’associazione che rappresenta le case automobilistiche a livello europeo, si è detta dal canto suo “particolarmente preoccupata per i target di riduzione della CO2 estremamente aggressivi e l’imposizione di quote di vendita”.<p> <p><p> <p>LA GERMANIA SOSTIENE IL FOSSILE <p> <p>In Consiglio i Paesi favorevoli al regolamento votato da Strasburgo sono tra i 15 e i 19, compresa l’Italia. “Gli oppositori sono i governi dell’est Europa, più la Germania. È grave che il Paese più grande d’Europa sia deciso a rimanere ancorato al passato, ma la sua posizione non sposterà gli equilibri”, dice fiduciosa la responsabile veicoli puliti di T&amp;E Julia Poliscanova. L’accordo tra Commissione, Parlamento e Consiglio dovrebbe arrivare a inizio 2019, prima delle elezioni europee. La relatrice Dalli intanto promette battaglia: “Sono certa che la cancelliera Merkel abbia la sua posizione da proteggere, ma anch’io difenderò la mia fino alla fine”.<p> <p> <p> <p> <p> <p><p> <p> <p><p> <p>", "time": "2018-10-04T01:00:00+01:00", "type": "scienza"}
{"title": "L’ultima frontiera dell’Africa selvaggia: sulle tracce dei leoni del Kalahari ", "url": "https://www.lastampa.it/2018/10/09/scienza/lultima-frontiera-dellafrica-selvaggia-sulle-tracce-dei-leoni-del-kalahari-etXLB86voR5C3qM2Vum0ZO/pagina.html", "review": "", "content": "<p> <p>Un enorme cratere si estende sotto la scarpata della strada. Il veld a ruvidi cespugli turchesi e gialli cede il passo alla crosta salata del tipico affossamento circolare del Kahalari meridionale, il pan. Tutto attorno, dune di sabbia rossa appiattite dal vento hanno ormai risucchiato i 150 chilometri che ci separano da Upington, Northern Cape, Sudafrica. Il Goerapan sta circa a metà della buffle zone che prepara l’ingresso al Kgalagadi, una delle aree protette transfrontaliere più estese del continente africano: 36mila chilometri quadrati, tanto quanto l’Olanda, di cui quasi 25mila appartengono al Botswana. La statale R360 che collega Upington all’ingresso sud del Kgalagadi, il Twee Rivieren, attraversa un territorio spoglio di esseri umani. Qualche pastore di ovini, a cavallo, compare come un fantasma a bordo della strada; a Norokeipan una salina, bianca come le vertebre di uno springbok scolorate dal sole del Kalahari, lampeggia sotto il cielo grigio e violetto della prima mattina. Al miglio 133 la R360 cambia nome - Red Dune Route - annunciando il deserto. <p> <p> <p> <p><p> <p>  <p> <p> <p> <p> <p><p> <p> <p><p> <p>", "time": "2018-10-09T02:00:00+01:00", "type": "scienza"}
{"title": "Il nuovo Sudafrica della !Xaus Community. La solitudine dell’estinzione ", "url": "https://www.lastampa.it/2018/10/15/scienza/il-nuovo-sudafrica-della-xaus-community-la-solitudine-dellestinzione-o6ScO0wSDkVEXOGyXoywTJ/pagina.html", "review": "", "content": "<p> <p>È nella concessione dello !Xaus che il cambiamento climatico dà inquietanti segnali. Lo !Xaus si trova in una vasta area collinare a nord ovest del Kgalagadi, tra Kamqua, Kafaspan e, molto più a nord, Mata Mata. Serve oltre una ora di jeep per inerpicarsi sulle dune di sabbia rossa e granulosa, ricchissima di ossidi di ferro, e raggiungere il lodge, costruito sul bordo di un enorme pan. <p> <p><p> <p>Qui il paesaggio perde la sua dimensione terrena e diventa una cosa sola con l’atmosfera. L’enormità dello spazio selvaggio sprigiona un potere cosmologico e pare rivelare gli elementi primordiali di cui è fatto il mondo. I cespugli di “Stipagrostis” e di “Lebeckia linearifolia” si alleano con la radiazione ultravioletta del tramonto e trasformano ogni sfumatura di colore in una unica tonalità arancione. Una gazzella “steenbok” e una aquila “Chanting Goshawk” ci osservano, in un secondo che rimane intrappolato nella infinità del tempo. L’aria è satura del profumo dolce e pastoso dei fiori sopravvissuti alla siccità. Sulle dune dello !Xaus il Kgalagadi amplifica il suo potere di sopraffazione: lo sguardo si scioglie sul paesaggio, disintegrando le coordinate fondamentali delle carte geografiche. Il tempo profondo dell’evoluzione prende il sopravvento e detta le uniche regole che contino sul Pianeta. Subito dopo il nostro arrivo la notte piomba sullo !Xaus e il cielo nero si incendia di costellazioni e galassie ignote. Laggiù, sul pan, una iena maculata lancia il suo stridulo grido predatorio, come annunciando l’enigma del futuro. <p> <p><p> <p>  <p> <p> <p> <p> <p><p> <p> <p><p> <p>", "time": "2018-10-15T05:00:00+01:00", "type": "scienza"}
{"title": "Botswana. Racconti di leoni attorno al fuoco ", "url": "https://www.lastampa.it/2018/10/22/scienza/botswana-racconti-di-leoni-attorno-al-fuoco-ZzXiINCBup3ZlrOzbWvIAN/pagina.html", "review": "", "content": "<p> <p>I leoni del Kgalagadi sono circa 500. La maggior parte dei “pride” si trova sul lato del Botswana. Ci spostiamo dunque verso nord ovest, in direzione di Polentswa, un avamposto solitario punto di passaggio per i leoni che si addentrano nelle zone più desertiche del Kaa Gate. Eppure, “le stime sul totale numerico di una popolazione da sole ci dicono poco in assenza di una conoscenza sul posto in cui si trovano quei leoni”, precisa uno studio del 2012 pubblicato da Biodiversity Conservation (“The size of savannah: a Lion’s view”). Per capirne il motivo basta guardarsi attorno nel Kgalagadi: un mosaico di habitat che, se anche non fosse per lo scarto mostruoso delle temperature tra inverno ed estate, da solo richiede un adattamento molto specifico. Ma è solo sulle pianure del Serengeti che abbiamo la serie di dati più lunga sul leone africano, una lacuna che pesa nella visione complessiva della specie. <p> <p> <p> <p>Bruce Patterson del Field Museum di Chicago ha studiato a lungo la plasticità del leone allo Tsavo, in Kenya: “Gli studi su un singolo ecosistema necessariamente generano una visione incompleta della specie. Non possono rendere conto del numero di unità evolutive, spiegare le contrastanti informazioni sul comportamento, l’ecologia e anche l’aspetto o determinare i membri della specie, lo status e le minacce in tutto il “range”. I leoni variano in modo impressionante nella morfologia, nella genetica, nei comportamenti e nell’ecologia” ( “On the nature and significance of variability in lions – Panthera leo”, Evolutionary Biology, 2007). <p> <p> <p> <p>  <p> <p> <p> <p> <p><p> <p> <p><p> <p>", "time": "2018-10-22T05:00:00+01:00", "type": "scienza"}
{"title": "Clima, cosa rischia l’Italia se il pianeta si surriscalda. E cosa possiamo fare ", "url": "https://www.lastampa.it/2018/10/19/scienza/clima-cosa-rischia-litalia-se-il-pianeta-si-surriscalda-e-cosa-possiamo-fare-xJ8eIQDOhSUH8E2j7NbOHO/pagina.html", "review": "", "content": "<p> <p>Dopo un lavoro durato oltre due anni e seimila studi esaminati, gli scienziati dell’IPCC hanno confermato che un pianeta due grandi centigradi più caldo sarebbe  molto meno vivibile  di uno in cui la temperatura media non superasse il grado e mezzo in più rispetto all’epoca pre-industriale. <p> <p> <p> <p>L’Italia e il Mediterraneo, in particolare, non se la passerebbero tanto bene. Secondo uno studio  pubblicato da Science nel 2016, un aumento delle temperature superiore ad 1,5°C renderebbe l’intera regione mediterranea irriconoscibile. <p> <p>  L’Italia e il resto del Mediterraneo avranno a che fare con un aumento dei decessi causati dal caldo eccessivo, raccolti da buttare a causa della siccit à  o delle forti piogge e conflitti sull’uso delle risorse idriche. Le alluvioni a cui stiamo assistendo in questi giorni aumenteranno in frequenza ed intensità, mettendo a dura prova le infrastrutture del paese. Dovremo anche fare i conti con un aumento del livello dei mari che metterà a rischio una parte rilevante delle fasce costiere: spiagge, centri urbani, porti. <p> <p>  Non è finita qui. Gli attuali piani messi a punto dai governi nazionali sulla base dell’accordo sul clima siglato a Parigi due anni fa - compreso  quello dell’Unione Europea , che comprende l’Italia - ci condannerebbero ad un pianeta oltre 3°C più caldo entro la fine del secolo. Entro il 2020 i governi nazionali dovranno sottoporre alla Convenzione Quadro delle Nazioni Unite sul Cambiamento Climatico (UNFCCC) nuovi e più ambiziosi piani. Il rapporto dell’IPCC rende chiaro quanto ambiziosi questi piani dovranno essere per riuscire ad arrestare l’aumento delle temperature.    La buona notizia è che si può fare. Fermare il termometro del pianeta a +1,5°C richiede una transizione molto rapida e molto drastica nei campi dell’energia, dell’uso della terra, delle infrastrutture urbane e dei trasporti, così come dei sistemi industriali. Le fonti rinnovabili dovranno fornire il 70-85% dell’energia entro il 2050, mentre le emissioni da attivit à  industriali dovranno essere il 70-95% in meno rispetto al 2010. Il carbone e altri combustibili fossili dovranno progressivamente scomparire, le emissioni dimezzarsi entro il 2030.  <p> <p>  Bisogna iniziare subito: l’assenza di politiche energetiche radicali prima del 2030 renderebbe  pressoché impossibile contenere l’aumento delle temperature. L’IPCC ha fissato una data di scadenza: se continuassimo ad emettere gas serra ai livelli attuali, ci rimarrebbero meno di dodici anni prima di sforare il budget. Per guadagnare un po’ di tempo dovremo iniziare immediatamente a ridurre le emissioni di gas serra, dimezzarle entro il 2030 e portarle a zero entro met à  secolo. In Italia questo significherebbe   ridurre da circa 400 a 200 milioni di tonnellate di CO2 equivalente le nostre emissioni annuali , in pratica quanto emesso nel 2015 dall’intero settore dei trasporti e da tutte le centrali elettriche del paese messi insieme.    Per gli ambientalisti come Payal Parekh, Programme Director della campagna per il clima 350.org, questa è una conferma che “l’IPCC ha dato ragione alle comunit à  che si oppongono in tutto il mondo all’espansione dei combustibili fossili”.   In Europa, grandi progetti come il gasdotto TAP e le espansioni delle miniere di carbone in Germania e Polonia dovranno essere abbandonati, mentre sarà necessario accelerare rapidamente il passaggio alle auto elettriche, costruire case passive o a bassissime emissioni e ridurre la dispersione di energia degli edifici già costruiti, sostituire le centrali termoelettriche e a gas con pannelli solari e turbine eoliche, ripristinare una parte della copertura boschiva del paese e ridurre le emissioni del settore agricolo.<p> <p>Secondo Parekh, “la scienza nel rapporto dell’IPCC parla chiaro. Limitare l’aumento delle temperature ad 1,5°C è adesso solo una questione di volontà politica”.<p> <p> <p> <p>* 350.org <p> <p> <p> <p> <p> <p><p> <p> <p><p> <p>", "time": "2018-10-19T06:00:00+01:00", "type": "scienza"}
{"title": "Clima, così cambierà (in peggio) il vino ", "url": "https://www.lastampa.it/2018/10/26/scienza/clima-cos-cambier-in-peggio-il-vino-BpKTkrfHISF81nb8JSG6JJ/pagina.html", "review": "", "content": "<p> <p>Se il vigneto è il termometro dei cambiamenti climatici, la Terra non se la passa affatto bene. Nel giro di pochi anni rischiamo di dover riempire i nostri calici con un vino eccessivamente alcolico e aromatico, dal gusto sempre più appiattito e standardizzato. Date della vendemmia anticipate, migrazione dei vitigni verso Nord, volume d’affari in calo: già da tempo gli operatori del settore sono alle prese con gli effetti del riscaldamento globale e con una geografia del vino in costante evoluzione.<p> <p> <p> <p>UNA PIANTA SENSIBILE  <p> <p>Ogni anno la vendemmia è diversa perché la vite è una pianta molto sensibile alle variazioni climatiche: nella famosa estate del 2003 in Borgogna la produzione crollò del 30%, mentre in Italia l’annata 2017 è stata tra le peggiori degli ultimi cinquant’anni. Per il continuo aumento delle temperature medie è come se un vigneto trovasse oggi le stesse condizioni di cent’anni fa soltanto a un’altitudine superiore di 250 metri e in una collocazione geografica 200 chilometri più a nord. Il risultato è che se non si riuscirà a invertire il trend la viticoltura mondiale potrebbe «alzarsi» di circa 800 metri e spostarsi di 650 km di latitudine. <p> <p> <p> <p>L’Europa centro-orientale, la costa pacifica degli Usa e la Nuova Zelanda diventeranno aree adatte alla coltura della vite come il Regno Unito, dove in 30 anni i vigneti sono aumentati del 148%. Al contempo, intere zone dell’Europa meridionale diventeranno troppo calde e si perderanno enormi patrimoni di biodiversità, oltre alla qualità dei terreni e all’esperienza dei vignaioli. A causa della sua limitata capacità di adattamento, il Pinot Nero sarà una delle varietà maggiormente colpite: se già oggi le sue uve vengono spostate fino a quota 600 metri, in un futuro non troppo lontano potremmo trovarci a bere al suo posto un Xinomavro greco con un Monastrell spagnolo, molto resistenti alle estati lunghe e calde. <p> <p> <p> <p>EFFETTI E SOLUZIONI <p> <p>Marco Caldani, che alle porte di Roma imbottiglia il pluripremiato Gelso della Valchetta, ci spiega che «la pianta non è pronta ad affrontare eccessive precipitazioni o periodi di prolungata siccità, e ciò comporta riduzioni drastiche della produzione e della qualità del raccolto». Il cambiamento climatico ha già alterato i tempi di maturazione in Europa: dal 1981 ad oggi, la vendemmia è stata anticipata di due settimane. «Di conseguenza - continua Caldani - la vite non vive le escursioni termiche tra il giorno e la notte, che avvengono normalmente nei mesi di settembre e ottobre e che portano il vino ad acquisire profumi evidenti; quindi è sempre più difficile mantenere costante la sua qualità e le sue caratteristiche».<p> <p> <p> <p>Temperature alte si traducono in un aumento di zucchero e alcool. Questo porterà a un’accentuazione del profumo e del senso di bruciore, rendendo il gusto del vino monocorde, sempre meno fondato sulla leggerezza e sulle sfumature. Così ci descrive il processo l’analista sensoriale Luca Maroni: «Cresce la concentrazione degli estratti delle uve, quindi l’estratto dei vini. Ne consegue un aumento di zuccheri, glicerina e alcol, ma non solo; si concentrano i tannini e tende a diminuire la fragranza acida. Diventa allora fondamentale anticipare la vendemmia, in modo da evitare l’ossidazione del patrimonio aromatico nativo delle uve». <p> <p> <p> <p>Cooperative vitivinicole ed esperti del settore sono al lavoro per ovviare al problema. Si punta a progetti di miglioramento genetico dei vitigni per aumentarne la resilienza, la capacità di adattarsi ai cambiamenti delle temperature. Una potenzialità che è già insita in quelli autoctoni, frutto di una selezione di alcune migliaia di anni in cui hanno affrontato fasi climatiche estreme. Magari, riscoprendo uve nostrane troppo frettolosamente abbandonate.<p> <p><p> <p> <p> <p> <p> <p><p> <p> <p><p> <p>", "time": "2018-10-26T05:00:00+01:00", "type": "scienza"}
{"title": "Quanto inquiniamo per nutrirci? ", "url": "https://www.lastampa.it/2018/10/26/scienza/quanto-inquiniamo-per-nutrirci-khOrMdKCpljb5fTxLsAl9H/pagina.html", "review": "", "content": "<p> <p>Un cittadino europeo ogni anno per nutrirsi produce oltre una tonnellata di biossido di carbonio, ossia CO2. È all’incirca la stessa quantità che si può attribuire a una persona che viaggi in auto per 6.000 chilometri. Il calcolo è stato effettuato da una gruppo di ricercatori di istituti finlandesi, austriaci, tedeschi e australiani in uno studio pubblicato  con il quale hanno trasformato tutte le componenti della produzione di alimenti, dal consumo di suolo all’uso di fertilizzanti, in termini di emissioni di anidride carbonica. <p> <p><p> <p>L’alimentazione è considerata una delle maggiori cause dell’inquinamento da gas serra. Una ricerca pubblicata nel 2012 aveva indicato una percentuale dell’emissione totale da gas serra dovuta alla produzione di cibo tra il 19 e il 29% nel mondo. La stima, riferita al 2008, era che noi esseri umani per nutrirci emettiamo nell’atmosfera tra poco meno di 10 e quasi 17 miliardi di tonnellate di anidride carbonica.<p> <p><p> <p>Adesso il lavoro pubblicato sulla rivista Global Food Security ha tentato di stimare le differenze tra un Paese e l’altro, almeno in Europa, basandosi sulla dieta seguita dai suoi abitanti (calcolata usando i dati della Fao) ma anche sulla quantità di cibo che viene scambiata attraverso importazioni ed esportazioni. <p> <p><p> <p>L’Italia è più o meno nella media del Continente, che è di 1.070 chilogrammi di CO2 a testa, ma da una nazione all’altra ci sono grosse differenze. I portoghesi (seguiti dagli svedesi) risultano in cima alla classifica per quantità di inquinamento prodotto: 1.460 chilogrammi equivalenti di CO2, ovvero quasi il 40% in più della media e oltre il doppio della quantità prodotta dai cittadini di un Paese come la Bulgaria, dove ciascun abitante è responsabile di appena 610 chilogrammi di CO2 in più ogni anno.<p> <p><p> <p>La parte più consistente delle emissioni è dovuta al consumo di carne e uova, che contribuiscono per oltre la metà alla produzione di inquinamento: in media il 56% per i Paesi europei (ma alcuni arrivano anche al 64%). Al secondo posto ci sono latte e latticini, con il 27%. Fatte le somme, carne uova, latte e formaggi arrivano a essere responsabili di più dell’80% dell’inquinamento prodotto dalla nostra alimentazione. I cereali, invece, se si prendono in considerazione solo quelli consumati direttamente dall’uomo (e non quelli che diventano mangime per gli animali) incidono appena per il 4%. E infatti lo studio indica che i bulgari, che inquinano meno di tutti, hanno solo il 25% dei propri consumi alimentari legati a prodotti animali.<p> <p><p> <p>Lo studio conclude che ridurre il consumo di questi prodotti, e di carne in particolare, è una strada importante per ridurre le emissioni legate all’alimentazione. L’importazione di prodotti da altri Paesi, anche molto lontani (che era uno dei fattori al centro dell’indagine) ha un ruolo meno significativo di quello che i ricercatori si aspettavano di scoprire. <p> <p><p> <p> <p> <p> <p> <p><p> <p> <p><p> <p>", "time": "2018-10-26T11:17:40+01:00", "type": "scienza"}
{"title": "Foresta contro carbone: la battaglia europea per i cambiamenti climatici ", "url": "https://www.lastampa.it/2018/10/03/scienza/foresta-contro-carbone-la-battaglia-europea-per-i-cambiamenti-climatici-yYZ1oJhzI99BjGiFlSLO0H/pagina.html", "review": "", "content": "<p> <p>A circa cinquanta chilometri da Colonia sorge una foresta millenaria, la foresta di Hambach. Con i suoi 12.000 anni è una delle foreste più antiche e ricche di biodiversità d’Europa ma RWE, la più grande società tedesca del settore energetico, vuole raderla al suolo per estrarre lignite, il tipo di carbone più inquinante che esiste, molto utilizzato in Germania.<p> <p><p> <p>RWE del resto è proprietaria di ciò che rimane della foresta di Hambach: circa 550 ettari, il 10 percento della sua estensione originale.<p> <p>Oggi la Germania è nel mezzo di una importante transizione energetica. Da un lato il Paese ha raggiunto risultati notevoli, come quello di produrre il 35% dell’elettricità grazie alle energie rinnovabili. Dall’altro, però, la Germania continua a produrre il 40% della propria energia elettrica grazie al carbone di cui più della metà è lignite. Questo significa che la Germania è leader mondiale della combustione di lignite e ha una delle più alte emissioni pro capite di gas serra nell’Europa occidentale.<p> <p><p> <p>Lo scorso giungo il governo tedesco ha istituito la “Commissione per la crescita, i cambiamenti strutturali e l’occupazione”, la cosiddetta “Commissione del Carbone”, con l’obiettivo di realizzare, entro la fine dell’anno, una road map per l’eliminazione graduale del carbone che tenga in considerazione anche l’impatto sociale (ad esempio, l’importanza di ricollocare i lavoratori oggi occupati in questo settore). Greenpeace, che è parte di questa Commissione, chiede che la Foresta di Hambach venga difesa e preservata e che non si prenda nessuna decisione sul tema energetico fino a quando la Commissione del Carbone non avrà terminato il proprio lavoro. <p> <p><p> <p>Più di mezzo milione di persone hanno firmato la petizione a sostegno di questa proposta e il 16 settembre seimila persone hanno manifestato pacificamente per salvare la foresta. Nonostante ciò, nel tentativo di espandere la propria miniera di lignite e rendere più complessa l’eliminazione graduale del carbone, la RWE si è rifiutata di attendere le raccomandazioni della Commissione e ha affermato che riprenderà ad abbattere la foresta entro la metà di ottobre. <p> <p><p> <p>Da 6 anni numerosi attivisti vivono nella foresta di Hambach per fermarne la distruzione. Grazie al sostegno della società civile, di comunità religiose e gruppi locali, gli ambientalisti stanno resistendo ai tentativi di sfratto che da fine agosto sono diventati sempre più violenti. Attivisti di Greenpeace Italia, il prossimo 6 ottobre, si uniranno alle protesta in una grande marcia per salvare la foresta. <p> <p><p> <p>Quello che è in gioco in questo scontro va oltre il (grandissimo) valore di una foresta millenaria: le azioni e la credibilità dell’Ue come leader globale del clima sono state indebolite dal fallimento della Germania che non è ancora riuscita ad avviare la progressiva eliminazione del carbone. In Europa la foresta di Hambach è ora un segno di speranza: il simbolo della lotta contro i cambiamenti climatici e per il futuro del Pianeta. <p> <p><p> <p>* Responsabile Campagna Foreste Greenpeace Italia <p> <p><p> <p> <p> <p> <p> <p><p> <p> <p><p> <p>", "time": "2018-10-03T06:00:00+01:00", "type": "scienza"}
{"title": "Un quarto delle imprese italiane hanno già puntato sulla green economy ", "url": "https://www.lastampa.it/2018/10/31/scienza/un-quarto-delle-imprese-italiane-hanno-gi-puntato-sulla-green-economy-G6X0QWHhFI443o3TJ4CjhN/pagina.html", "review": "", "content": "<p> <p>C’è un’Italia che scommette sulla sostenibilità e l’ambiente per uscire dalla stretta della crisi, della mancanza di lavoro, del degrado del territorio. C’è un’Italia che finalmente ha compreso che green vuol dire crescita virtuosa, posti di lavoro ben pagati, innovazione, competitività, migliore qualità della vita. Ed è naturalmente anche un’arma in più per contrastare i mutamenti climatici di cui già vediamo i potenti effetti, e difendere la delicata bellezza del Belpaese. Questo dimostra di essere la green economy italiana, grazie a quelle aziende, un quarto del totale, che negli ultimi cinque anni hanno fatto investimenti green.<p> <p> <p> <p>Lo racconta GreenItaly 2018:  il nono rapporto di Fondazione Symbola e Unioncamere – promosso in collaborazione con il Conai e Novamont, con il patrocinio del Ministero dell’ambiente e della tutela del territorio e del mare – che misura e pesa la forza della green economy nazionale (oltre 200 best practices raccontate, grazie anche alla collaborazione di circa trenta esperti). Sono oltre 345.000 le imprese italiane dell’industria e dei servizi con dipendenti che hanno investito nel periodo 2014-2017, o prevedono di farlo entro la fine del 2018 (nell’arco, dunque, di un quinquennio) in prodotti e tecnologie green per ridurre l’impatto ambientale, risparmiare energia e contenere le emissioni di CO2. In pratica un’azienda italiana su quattro, il 24,9% dell’intera imprenditoria extra-agricola. E nel manifatturiero sono quasi una su tre (30,7%). Solo quest’anno, anche sulla spinta dei primi segni tangibili di ripresa, circa 207 mila aziende hanno investito, o intendono farlo entro dicembre, sulla sostenibilità e l’efficienza.<p> <p><p> <p>Il rapporto è stato presentato ieri a Roma presso la sede di Unioncamere da Ermete Realacci, presidente Fondazione Symbola, Giorgio Quagliuolo, presidente Conai, Francesco Starace, amministratore delegato Enel, e dal sottosegretario al Ministero dell’ambiente e della tutela del territorio e del mare Salvatore Micillo.<p> <p>  <p> <p>GREEN ECONOMY E COMPETITIVITÀ.<p> <p>Non è difficile capire le ragioni di questi investimenti. Le aziende di questa GreenItaly hanno un dinamismo sui mercati esteri nettamente superiore al resto del sistema produttivo italiano: con specifico riferimento alle imprese manifatturiere (5-499 addetti), quelle che hanno visto un aumento dell’export nel 2017 sono il 34% fra chi ha investito nel green contro il 27% tra chi non ha investito. Queste imprese innovano più delle altre, quasi il doppio: il 79% ha sviluppato attività di innovazione, contro il 43% delle non investitrici. Innovazione che guarda anche a Impresa 4.0: mentre tra le imprese investitrici nel green il 26% adotta tecnologie 4.0, tra quelle non investitrici tale quota si ferma all’11%. Sospinto da export e innovazione, anche il fatturato cresce: basti pensare che un aumento del fatturato nel 2017 ha coinvolto il 32% delle imprese che investono green (sempre con riferimento al manifatturiero tra 5 e 499 addetti) contro il 24% nel caso di quelle non investitrici. <p> <p> <p> <p>GREEN JOBS: OCCUPAZIONE E INNOVAZIONE. <p> <p>Alla nostra green economy si devono già 2 milioni 998 mila green jobs, ossia occupati che applicano competenze ‘verdi’. Il 13% dell’occupazione complessiva nazionale. Un valore destinato a salire ancora entro l’anno: sulla base delle indagini Unioncamere si prevede una domanda di green jobs pari a quasi 474.000 contratti attivati, il 10,4% del totale delle richieste per l’anno in corso, che si tratti di ingegneri energetici o agricoltori biologici, esperti di acquisti verdi, tecnici meccatronici o installatori di impianti termici a basso impatto; e nel manifatturiero si sfiora il 15%. Focalizzando infine l’attenzione sui soli dipendenti e scendendo nel dettaglio delle aree aziendali, notiamo come in quella della progettazione e della ricerca e sviluppo il 63,5% dei nuovi contratti previsti per il 2018 siano green, a dimostrazione del legame sempre più stretto tra green economy e innovazione aziendale.<p> <p> <p> <p>“In Italia – spiega Ermete Realacci, presidente di Symbola, Fondazione per le qualità italiane – questo cammino verso il futuro incrocia strade che arrivano dal passato e che ci parlano di una spinta alla qualità, all’efficienza, all’innovazione, alla bellezza. Una sintonia tra identità e istanze del futuro che negli anni bui della crisi è diventata una reazione di sistema, una sorta di missione produttiva indicata dal basso, spesso senza incentivi pubblici, da una quota rilevante delle nostre imprese. Una scelta coraggiosa e vincente. Per le imprese, che investendo diventano più sostenibili e soprattutto più competitive. E per il Paese, che nella green economy e nell’economia circolare ha riscoperto antiche vocazioni (quella al riciclo e all’uso efficiente delle risorse) e ha trovato un modello produttivo che grazie all’innovazione, alla ricerca, alla tecnologia ne rafforza l’identità, le tradizioni, ne enfatizza i punti di forza. Un modello produttivo e sociale che offre al Paese la possibilità di avere un rilevante ruolo internazionale: già oggi l’Italia è una superpotenza nell’economia circolare”.<p> <p> <p> <p>“Fa piacere, anno dopo anno, constatare la forza ed i primati di questa Italia ‘verde’, svelarne il dinamismo imprenditoriale, scoprirne le capacità sui mercati e l’attitudine a creare lavoro di qualità”, sottolinea il presidente di Unioncamere, Carlo Sangalli. “Oggi un quarto delle nostre imprese parla il linguaggio della greeneconomy, che significa rispetto per l’ambiente, tutela del territorio e delle sue risorse. Un linguaggio strettamente connesso con l’innovazione in tutte le sue forme, inclusa l’adozione delle tecnologie di Impresa 4.0. E siamo contenti di poter dare il contributo del sistema camerale anche alla diffusione della cultura della sostenibilità, fondamentale per assicurare il benessere e il futuro dei nostri territori”.<p> <p> <p> <p>LEADERSHIP EUROPEA NELLE PERFORMANCE AMBIENTALI <p> <p>Le imprese di GreenItaly, incluse le PMI, hanno spinto l’intero sistema produttivo nazionale e il Paese verso una leadership europea nelle performance ambientali. Leadership che fa il paio coi nostri primati internazionali nella competitività. <p> <p><p> <p>- Materie prime. Eurostat ci dice che l’Italia con 307 tonnellate di materia prima per ogni milione di euro prodotto dalle imprese è molto più efficiente della media Ue (455 tonnellate), collocandosi terza nella graduatoria a ventotto paesi, dietro solamente al Regno Unito (236 t) e al Lussemburgo (283 t), e davanti a Francia (326 t), Spagna (360 t) e Germania (408 t). <p> <p><p> <p>- Energia. Siamo secondi tra i big player europei, dietro al solo Regno Unito, per consumi energetici per unità di prodotto. Dalle 17,3 tonnellate di petrolio equivalente per milione di euro del 2008 siamo passati a 14,2; la Gran Bretagna (un’economia in cui finanza e servizi giocano un ruolo molto importante) ne consuma 10,6; la Francia 14,9; la Spagna 15,7; la Germania 17,0. <p> <p><p> <p>- Emissioni. Italia da primato anche nella riduzione delle emissioni in atmosfera: terzi tra le cinque grandi economie comunitarie (104,2 tonnellate CO2 per milione di euro prodotto): dietro alla Francia (85,5 t, in questo caso favorita dal nucleare) e al Regno Unito (93,4 t; pesa, come nel caso dell’energia, il ruolo della finanza) ma davanti a Spagna e Germania.<p> <p><p> <p>- Rifiuti. Con 43,2 tonnellate per ogni milione di euro prodotto (1,7 t in meno del 2008) siamo i più efficienti nella riduzione dei rifiuti tra le cinque grandi economie europee, di nuovo molto meglio della Germania (67,6 t per milione di euro prodotto) e della media comunitaria (89,3 t). <p> <p><p> <p>- Economia circolare. Per ogni chilogrammo di risorsa consumata il nostro Paese genera (a parità di potere d’acquisto) 4 € di Pil, contro una media europea di 2,2 e valori tra 2,3 e 3,6 di tutte le altri grandi economie continentali, come stima l’Istituto di ricerche Ambiente Italia. Siamo il Paese europeo con la più alta percentuale di riciclo sulla totalità dei rifiuti (urbani, industriali etc., inclusi quelli minerari): con il 79% di rifiuti avviati a riciclo l’Italia presenta un’incidenza più che doppia rispetto alla media europea (38%) e ben superiore rispetto a tutti gli altri grandi Paesi europei: la Francia è al 55%, il Regno Unito al 49%, la Germania al 43%. Siamo, insieme alla Germania, il Paese leader europeo in termini di quantità di materie seconde riciclate nell’industria manifatturiera: e questa sostituzione di materia nell’economia italiana comporta un risparmio potenziale pari a 21 milioni di tonnellate equivalenti di petrolio e a 58 milioni di tonnellate di CO2. Tutti gli obiettivi fissati dalle nuove direttive europee sui rifiuti urbani al 2025 o sono già stati raggiunti (come, caso esemplare in Europa grazie al sistema Conai, per il totale degli imballaggi e per tutti i singoli materiali, ad eccezione della plastica) o sono prossimi ad essere raggiunti (come l’obiettivo di raccolta differenziata). Sono in ogni caso necessarie semplificazioni normative, un’incentivazione degli acquisti verdi e un’impiantistica adeguata.<p> <p> <p> <p>GEOGRAFIA DEGLI ECO-INVESTIMENTI <p> <p>Molte le imprese green nelle Regioni del Nord, ma la loro presenza è diffusa in tutto il territorio nazionale. La Lombardia è la Regione con il più alto numero di imprese eco-investitrici: ne conta 61.650, seguono il Veneto con 34.797 unità, il Lazio con 32.545 imprese green, l’Emilia-Romagna a quota 28.270 e la Campania con 26.176. Quindi troviamo il Piemonte con 25.272, la Toscana (23.163),, la Sicilia (21.954), la Puglia (20.355) e la Calabria (9.818). A livello provinciale, in termini assoluti, Roma (25.082) e Milano (21.547) guidano la graduatoria delle imprese che investono in tecnologie green, staccando nettamente le altre province italiane. In terza, quarta e quinta posizione, con oltre 9.000 imprese eco-investitrici si collocano Torino, Napoli e Bari.<p> <p> <p> <p>DOVE SONO PIÙ RICHIESTI I GREEN JOBS  <p> <p>La prima Regione per numerosità assoluta di contratti relativi a green jobs la cui attivazione è prevista per il 2018 è la Lombardia, dove se ne contano 123.380, pari a poco più di un quarto del totale nazionale (26,1%); seguita a distanza dall’Emilia Romagna con 45.562 richieste di green jobs (9,6%), dal Lazio, con 45.480 attivazioni (9,6% del totale nazionale), quindi da Veneto a quota 42.654 (9%) e Piemonte con 38.869 (8,2%). Troviamo poi la Campania (29.467, 6,2%), la Toscana (23.637, 5% del totale nazionale), la Puglia (20.912, 4,4%), la Sicilia (19.994, 4,2%) e il Friuli Venezia Giulia (11.546, 2,4%).<p> <p><p> <p>Avvicinandoci ancor di più ai territori, le prime province per numerosità assoluta di attivazioni programmate di contratti relativi a green jobs sono quelle costituite dalle grandi realtà di Milano, con 63.242 nuove posizioni, e Roma, con 37.570. In terza posizione c’è Torino, dove la domanda di green jobs è di 23.478 unità, quarta Napoli con 16.761 attivazioni, quinta Brescia con 14.977.<p> <p> <p> <p> <p> <p><p> <p> <p><p> <p>", "time": "2018-10-31T04:00:00+01:00", "type": "scienza"}
{"title": "Oche in vigna: una mano all’ambiente, al portafoglio e alla qualità ", "url": "https://www.lastampa.it/2018/10/27/scienza/oche-in-vigna-una-mano-allambiente-al-portafoglio-e-alla-qualit-Opw2tdhZqkqKmnGUuqnmnK/pagina.html", "review": "", "content": "<p> <p>Il progetto - chiamato \"One Goose Revolution\" in omaggio al botanico-filosofo Fukuoka che ha scritto \"The One Straw Revolution” - nasce nel 2009 e prende l’avvio da una realtà: la presenza, da sempre, di animali da cortile nelle vigne. I vantaggi sono facili da capire: le oche puliscono, mangiando l'erba, concimano e la produzione è doppia: le oche (anche le uova) e il vino. Il terreno diventa migliore, come spesso succede in una multicoltura (il letame delle oche ha effetti benefici), e, con il tempo, migliora anche la qualità dell'uva e la qualità delle carni, perché gli animali sono allevati allo stato brado e la qualità dei grassi è decisamente superiore (con meno omega 6 e più omega 3, come emerso dalle analisi dell'Università).<p> <p>  <p> <p>I risultati dello studio, realizzato in collaborazione con l'Università degli Studi di Perugiasono stati presentati inun convegno nell’ambito di “Fa' la cosa giusta”, la fiera del consumo consapevole in programma dal 12 al 14 ottobre all'Umbriafiere di Bastia Umbra.  <p> <p>  <p> <p>Inizialmente si è trattato di un piccolo allevamento nei pressi della cantina biologica Di Filippo con alcune decine di oche; ora si tratta di un allevamento di circa 400 oche in una vigna di 4 ettari. La quantità di oche che può essere allevata in un ettaro senza che ci siano troppi danni è appunto di circa 100. Oltre a vantaggi di natura qualitativa per uve e carne sembra ci siano anche vantaggi per quanto riguarda i microrganismi antibiotico resistenti che sembrano essere addirittura assenti nel caso in cui tutto il ciclo di produzione delle oche si svolga in azienda. Uno dei risultati più importanti è il minor utilizzo di risorse (energia e materie prime) nella produzione. Sulla base di un metodo di calcolo complesso ed etico risulta un risparmio del 30-40%. <p> <p> <p> <p>Ci sono poi aspetti etico-sociali: un sistema come questo (che si avvale addirittura dei cavalli da lavoro in vigna), è un sistema che va in controtendenza, perché, se da una parte permette di risparmiare materie prime ed energia, dall'altra richiede un maggior investimento in risorse umane.<p> <p> <p> <p>Negli ultimi anni sono state condotte ricerche dalle Università di Perugia, Siena e Camerino. Gli studi sono stati svolti, in ambito Zootecnico, dal Prof. Cesare Castellini e dai collaboratori Alice Cartoni e Luca Piottoli, in ambito Pedologico dai Prof. Luisa Massaccesi ed Alberto Agnelli, e dall'Istituto Zooprofilattico dalla Dottoressa Chiara Magistrali. In azienda il progetto è seguito da Marco Bindocci. <p> <p> <p> <p> <p> <p> <p> <p><p> <p> <p><p> <p>", "time": "2018-10-27T05:00:00+01:00", "type": "scienza"}
{"title": "Come salvare le barriere coralline?", "url": "https://www.lastampa.it/2018/10/21/scienza/barriere-coralline-tuttogreen-iNH94uBbCYaDUUkOMqaYaK/premium.html", "review": "", "content": "<p> <p>I coralli sono animali marini che oggigiorno devono far fronte a numerose minacce. L’aumento dell’inquinamento dei mari, l’innalzamento delle temperature oceaniche causate dai cambiamenti climatici, l’arrivo di nuovi predatori e la pesca non sostenibile hanno messo in grave pericolo il loro habitat. Oltre a fornire una naturale protezione alle spiagge e alle coste, le barriere coralline di tutto il mondo rappresentano un patrimonio fondamentale per la biodiversità del nostro pianeta, perché o... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "21 ottobre 2018", "type": "scienza"}
{"title": "Zugspitze, la Terra vista dall’osservatorio europeo più alto ", "url": "https://www.lastampa.it/2018/10/29/scienza/zugspitze-la-terra-vista-dallosservatorio-europeo-pi-alto-SQoWoWwWx25iNwSI4PldsN/pagina.html", "review": "", "content": "<p> <p>Che i ghiacciai si siano ritirati te ne accorgi salendo all’Osservatorio sullo Zugspitze, blocco aggrappato alla montagna più alta di Germania: 2.962 metri, 35 chilometri da Garmisch-Partenkirchen. <p> <p><p> <p>Alpi Calcaree Nordtirolesi al confine con l’Austria. Il bianco delle vette trafigge gli occhi. La linea di confine col cielo, cobalto e azzurro. Aria tiepida però. E le pareti esposte a sud dei due ghiacciai - lo Schneeferner e l’Höllentalferner - sono senza neve. <p> <p>Siamo in vetta a un tremila, agli inizi dell’ennesimo altro ottobre più caldo di sempre. A valle, sotto le pareti dello Zugspitze, nei due laghi di montagna - il Badersee e l’Eibsee - c’è gente che fa il bagno nelle acque cristalline, altri camminano a maniche corte nel dolce, lento, digradare della passeggiata attorno ai boschi, gli alberi cambiano foglie. Sarebbe tutto normale, se non fosse che l’autunno è alle porte.<p> <p> <p> <p>Pochi giorni fa l’IPCC-Intergovernmental Panel on Climate Change dell’ONU e l’IEA-Agenzia internazionale dell’energia al Guardian hanno pubblicato i dati di trend sull’inquinamento della Terra e il conseguente surriscaldamento del pianeta. Le emissioni di anidride carbonica nel 2018 crescono per il secondo anno consecutivo. Se il trend dovesse rimanere, il riscaldamento globale sfonderà la soglia di +1,5 gradi fra il 2030 e il 2052. <p> <p><p> <p>Ciò che intuiamo dalla cima dello Zugspitze, però, è che la chance la abbiamo. Il cambio di passo è alla portata, è e sarà sempre di più, una questione economica. E, paradossalmente, se i robot stanno sostituendo l’uomo, l’Ambiente può diventare lo spazio ideale dei nuovi lavori di domani. <p> <p> <p> <p><p><p><p><p><p> <p> <p> <p>Al momento, la crescita mondiale richiede energia a combustibili fossili, i miglioramenti dell’efficienza energetica non bastano. Il punto è uno: siamo una società inefficiente. È quanto emerge, in sintesi, dal report degli scienziati di Copernicus (copernicus.eu), il Programma Europeo di osservazione della Terra che, attraverso satelliti e sentinelle nello spazio o direttamente in situ, si occupa di scandagliare l’atmosfera, analizzare dati per l’agricoltura, il climate change, ma anche fornire supporto, e sorveglianza, ai disastri ambientali: 8 Terabyte al giorno di dati, 3 Petabyte l’anno. Tutto in downstream: «full, free and open», il principio di Linus Torvalds, l’inventore di Linux: show me your code.<p> <p> <p> <p>Osservando i dati statici confluiti nell’European State of the Climate 2017 gli scenari si focalizzano soprattutto sul “cosa fare” nel prossimo futuro. Visto che, se fossimo i gestori della Terra, i titolari ci dovrebbero prendere a calci: tutti i grafici di Copernicus sulla gestione e l’uso della Terra mostrano curve decrescenti, risultati a dir poco negativi. <p> <p><p> <p><p><p><p><p><p> <p><p> <p>L’Europa è da sempre particolarmente attenta all’Ambiente. Negli ultimi decenni anche Cina, e in parte India, hanno avuto comportamenti virtuosi. Dopo l’Accordo di Parigi del 2015, l’America di Trump ha complicato tutto. <p> <p><p> <p>Guardando agli scenari possibili, gli scienziati lanciano un monito e, allo stesso, tempo ci dicono: abbiamo ancora grandi opportunità se riusciremo a cogliere gli aspetti positivi del clima e delle sue conseguenze. Opportunità economiche per le imprese che sapranno fare propria la “rivoluzione verde”, di miglioramento di salute, stili, qualità e durata media di vita per i cittadini. Del resto l’uomo è un sistema complesso di sistemi complessi (l’apparato circolatorio è collegato al respiratorio, che a sua volta sconta anche le emozioni). La Terra è la somma di questi sistemi. Per questo, dicono dal team di Copernicus, occorre migliorare l’efficienza, e trasformare i dati, le immagini, in immaginazione.<p> <p> <p> <p>Ogni giorno un essere umano in Occidente in media consuma 1,5 kg di cibo, beve 2 kg d’acqua, e respira 14 kg d’aria. Quanto è importante che quell’aria sia più pulita, allora? <p> <p><p> <p><p><p><p><p><p> <p><p> <p>I ghiacciai hanno visto diminuire i valori sia di ice density, lo spessore delle lastre, che le aree di accumulazione e ablazione (come dire, quanto ghiaccio perenne rimane in vetta ndr). Sul livello di innalzamento dei mari abbiamo sufficienti immagini, così come della plastica che li sta soffocando. L’aria di alcune città è irrespirabile.<p> <p> <p> <p>Come il clima si adatta alle attività umane, la nostra iperconnessa società deve pensare di migliorare il suo rapporto con l’Ambiente: «Negli ultimi 3 anni sono aumentati gli utenti che usano i nostri dati per le attività di tutti i giorni», dice Carlo Buontempo, laurea in Fisica, 40enne romano che da 15 anni vive e lavora a Londra, responsabile dei dati climatici di Copernicus: «Il punto è cosa ci aspettiamo, non solo in Europa, per i prossimi anni». Una domanda scomoda che ci obbliga a ragionare sul nostro habitat, e rimettere in discussione le nostre abitudini, e anche il lavoro: «Comunque vadano le cose, sono mutate le condizioni di vita sul pianeta», nel prossimo futuro continua Buontempo: «Occorreranno nuove figure professionali in grado non solo di leggere il clima ma anche di interpretarlo», come per esempio: «Il gestore di foreste: una figura professionale importantissima, che ha già una sua valenza soprattutto nel Nord Europa, dove c’è una fiorente industria del legnatico» questo perché: «Gli ecosistemi vanno interpretati, c’è un periodo di “latenza invernale” che va tenuto sotto controllo: se in futuro dovessero aumentare ancora le temperature sul pianeta, serviranno persone in grado di capire che effetti questo produrrà sui boschi, in termini di adattamento delle piante, anticipare eventuali attacchi da insetti o malattie che potrebbero pregiudicare il legname». <p> <p><p> <p><p><p><p><p><p> <p> <p> <p>Alla stessa maniera, riflette Buontempo: «Il mercato del vino sta cambiando con il riscaldamento globale: si vendemmia prima, questo sta causando in alcuni vitigni un aumento della gradazione alcolica e dunque un’alterazione del gusto», un vero e proprio danno economico per le aziende vitivinicole, che rischiano di perdere per esempio le denominazioni d’origine: «Serviranno metereologi in grado di far spostare un produttore nelle zone “giuste” che abbiano terreni ancora in grado di far crescere uva di qualità». Alcuni produttori di Bordeaux, per esempio, hanno già acquistato terreni in Spagna e in Sud America, persino in Inghilterra: «Un vitigno, prima di entrare a regime, e produrre reddito, passano almeno 4-5 anni», il vino implica una logica di medio-lungo termine: ai produttori interessa, eccome, se il clima cambierà e quanto, ne va del raccolto, del loro investimento: «E forse interessa anche noi come consumatori», scherza ma non troppo Carlo Buontempo, poi serviranno: «Gli addetti al Turismo dovranno essere sempre più in grado di capire i flussi di visitatori, in modo da costruire offerte ed esperienze in grado di adeguarsi ai cambiamenti», come già accade nelle zone montane prima imbiancate, oggi senza neve, che diventano luoghi per gli appassionati di mountain bike e bird watching. Ma tutto si muove, anche nei grandi numeri, chiude il responsabile dati Copernicus: «Stiamo lavorando con il progetto europeo MED-GOLD a servizi climatici innovativi che possano favorire l’adattamento al climate change delle colture “oro del Mediterraneo”: vite, ulivo e grano duro». <p> <p><p> <p>Questo ci dicono gli scienziati, con i loro dati. Dobbiamo imparare, oggi, a immaginare il nostro futuro. Diventare, tutti, giardinieri del pianeta Terra.<p> <p> <p> <p> <p> <p> <p> <p><p> <p> <p><p> <p>", "time": "2018-10-29T05:00:00+01:00", "type": "scienza"}
{"title": "L’ONG Sea Shepherd alle Eolie per contrastare la pesca illegale", "url": "https://www.lastampa.it/2018/10/29/scienza/long-sea-shepherd-alle-eolie-per-contrastare-la-pesca-illegale-2sT9YBynMIYtjCcEksX1nN/premium.html", "review": "", "content": "<p> <p>Illegale, non documentata e non regolamentata (INN): questa la pesca più infida e pericolosa dei nostri mari. Una pesca senza scrupoli che mette in pericolo l’ambiente marino e la sua fauna e compromette i mezzi di sostentamento delle comunità locali. Le autorità marittime combattono questa piaga ogni giorno ma a inizio settembre alle Isole Eolie con la Guardia Costiera di Lipari e la Guardia di Finanza di Siracusa, sono scesi in mare anche i volontari dell’organizzazione ambientalista Sea Sh... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "29 ottobre 2018", "type": "scienza"}
{"title": "Enel X, chi non spreca energia sarà premiato ", "url": "https://www.lastampa.it/2018/10/31/scienza/enel-x-chi-non-spreca-energia-sar-premiato-Vtl4pA7dOmxc2U5M57wWeJ/pagina.html", "review": "", "content": "<p> <p>In Europa per perseguire gli obiettivi di decarbonizzazione si deve agire su tre leve: rinnovabili, efficienza energetica e mobilità sostenibile. Servono dunque una gestione più intelligente dell’energia, maggiore flessibilità e nuovi meccanismi per far sì che il sistema energetico possa sfruttare al meglio la produzione di energia da fonti rinnovabili, senza più i problemi dei picchi che le caratterizzano. Uno dei meccanismi che si stanno valutando con maggiore attenzione è il demand response, ovvero la partecipazione al mercato dell’energia da parte della domanda. <p> <p><p> <p>Questo sistema potrebbe suonare nuovo, ma in realtà è nato già una quindicina di anni fa con EnerNOC, un’azienda statunitense operante a livello globale ora ufficialmente acquisita da Enel X, la società di Enel che si occupa dell’innovazione elettrica. E a Boston, l’amministratore delegato di Enel X Francesco Venturini ha spiegato quanto strategico sia il passaggio verso un mercato come questo. <p> <p><p> <p>Il meccanismo è in pratica l’opposto di quello che ha caratterizzato il business delle utilities fino ad oggi: «Invece di entrare in un’asta con capacità in aumento, si va sul mercato riducendo carichi ma anche il prelievo», spiega Venturini. In che modo? Grazie alla partecipazione di utenze (per adesso solo industriali, ma in prospettiva anche le famiglie) che si dichiarano disponibili se necessario in determinati momenti in cui c’è un’eccesso di domanda a «staccarsi» dalla rete. Già negli ultimi dodici mesi un certo numero di aziende hanno messo a disposizione 119 Megawatt, rinunciando a prelevare questa capacità dalle rete. Ed è proprio Enel X a scegliere il momento migliore e comunicare quando e cosa staccare per ridurre al minimo i disagi del cliente.<p> <p><p> <p>Efficienza fatta sistema, insomma, che oltre ad evitare picchi e ottimizzare l’uso di energia riduce anche l’inquinamento generato dal sistema di produzione elettrica. Ma il cliente cosa ci guadagna? Da una parte una cifra fissa in base alle capacità che mette disposizione; dall’altra una compensazione ogni volta che si stacca dalla rete. In altre parole, il cliente viene pagato per l’energia che non consuma nel momento in cui Enel X glielo chiede. <p> <p><p> <p>Il sistema, già attivo in Italia con un progetto pilota, vale anche per i veicoli elettrici, considerati in questo contesto delle batterie su ruote (si veda la tecnologia V2G, o Vehicle to Grid). «In un’ottica di demand response - spiega Venturini - se la mobilità elettrica continuerà a crescere non sarà necessario che le industrie stacchino il carico interrompendo il ciclo produttivo. Si interromperà il processo di ricarica a un determinato numero di automobili in quel momento connesse alla rete. E fra cinque anni, secondo me, questo sistema sarà quello più diffuso», conclude il manager.<p> <p><p> <p> <p> <p> <p> <p><p> <p> <p><p> <p>", "time": "2018-10-31T05:00:00+01:00", "type": "scienza"}
{"title": "L’Amazzonia e il paradosso brasiliano. Che Bolsonaro rischia di incendiare", "url": "https://www.lastampa.it/2018/10/28/scienza/lamazzonia-e-il-paradosso-brasiliano-che-bolsonaro-rischia-di-incendiare-ITir7RByUGcUjpyiKletTL/premium.html", "review": "", "content": "<p> <p>“Non ci sarà un solo centimetro quadrato destinato a una riserva indigena”. Parole dette, durante la campagna per le presidenziali in Brasile, dall’uomo politico che molte fonti stampa internazionali hanno definito anche “neo-nazista”. In tempo di fake news è buona norma diffidare di tutto, in particolare delle facili etichette appiccicate a esponenti politici per distribuire colpe o orientare i lettori. Ecco perché è encomiabile il New York Times quando fa del buon giornalismo di base e ripo... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "28 ottobre 2018", "type": "scienza"}
{"title": "Oms: il 93 per cento dei bambini nel mondo respira aria inquinata, 600mila morti l’anno ", "url": "https://www.lastampa.it/2018/10/29/scienza/oms-il-per-cento-dei-bambini-nel-mondo-respira-aria-inquinata-mila-morti-lanno-uL820nq9906pfgiq4KmxLI/pagina.html", "review": "", "content": "<p> <p>L’inquinamento atmosferico causa la morte di 600mila bambini di età inferiore ai 15 anni ogni anno a causa di infezioni respiratorie acute. E’ l’allarme lanciato dall’Oms, durante la conferenza stampa a Ginevra, che parla di inquinamento come “il nuovo tabacco”. L’Organizzazione Mondiale della Sanità ha pubblicato un rapporto che rivela che ogni giorno, circa il 93% dei bambini sotto i 15 anni (1,8 miliardi di bambini) respira aria così inquinata da minare seriamente la loro salute e il loro sviluppo. Secondo l’Oms, circa il 91% degli abitanti del mondo respira aria inquinata: questo porta a 7 milioni di morti ogni anno. Nel 2016 lo smog ha provocato la morte di 543.000 bambini sotto i 5 e di 52.000 bambini tra i 5 e i 15 anni. Il rapporto spiega anche che le donne incinte esposte all’aria inquinata hanno maggiori probabilità di partorire prematuramente e di avere bambini con basso peso alla nascita.<p> <p><p> <p>L’inquinamento atmosferico colpisce anche lo sviluppo neurologico e le capacità cognitive dei bambini. Inoltre, i piccoli che sono stati esposti a livelli elevati di inquinamento atmosferico possono essere a più alto rischio di sviluppare malattie croniche come le malattie cardiovascolari più avanti nella vita.<p> <p><p> <p>Uno dei motivi per cui i bambini sono particolarmente vulnerabili agli effetti dell’inquinamento atmosferico è che respirano più velocemente degli adulti e quindi assorbono più inquinanti, afferma l’Oms. Inoltre, i bambini vivono più vicino al suolo, dove alcuni inquinanti raggiungono i livelli massimi, in un momento in cui il loro cervello e il loro corpo sono ancora in via di sviluppo.<p> <p><p> <p>I neonati e i bambini piccoli sono anche più vulnerabili all’inquinamento atmosferico nelle famiglie che utilizzano regolarmente tecnologie e combustibili inquinanti per cucinare, riscaldare e illuminare.<p> <p> <p> <p> <p> <p><p> <p> <p><p> <p>", "time": "2018-10-29T16:01:28+01:00", "type": "scienza"}
{"title": "Perché non misurare l’impatto ambientale degli alimenti?", "url": "https://www.lastampa.it/2018/11/01/scienza/perch-non-misurare-limpatto-ambientale-degli-alimenti-Cg8kDjNOgo9rZH2E3poCMJ/premium.html", "review": "", "content": "<p> <p>Chi acquista una lavatrice o un televisore in Europa trova un adesivo. Una direttiva UE del 1992 prevede che tutti gli elettrodomestici riportino il livello di efficienza energetica. Quindi, perché non applicare la medesima metodologia anche ai prodotti che mangiamo? Eppure ci sarebbero buoni motivi per farlo. Il nostro sistema alimentare minaccia l'estinzione di 10.000 specie animali, emette circa il 30% dei gas a effetto serra e causa l'80% dell'inquinamento da azoto e fosforo. E l’esperien... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "01 novembre 2018", "type": "scienza"}
{"title": "Conserve Italia, la frutta e la verdura imboccano la strada della sostenibilità ", "url": "https://www.lastampa.it/2018/11/02/scienza/conserve-italia-la-frutta-e-la-verdura-imboccano-la-strada-della-sostenibilit-RFsvc71pRgRrp4iskEmetK/pagina.html", "review": "", "content": "<p> <p>Conserve Italia è uno dei consorzi cooperativi più grandi d’Europa: associa 14mila produttori agricoli e trasforma 570mila tonnellate di frutta, pomodori e vegetali in 12 stabilimenti produttivi. Detiene marchi storici del made in Italy come Valfrutta, Cirio e Yoga, e fattura 900 milioni di euro l’anno. Basta visitare i magazzini robotizzati dello stabilimento di Pomposa, in provincia di Ferrara, per rendersi conto delle dimensioni: immense scaffalature alte 30-40 metri contengono 90mila pallet. In tema ambientale e delle mutate abitudini alimentari, la cooperativa è attiva da tempo su più fronti. Ha rilanciato, per esempio, la produzione dei ceci in Italia (quasi scomparsa solo pochi anni fa): in 10 anni sono saliti a 3mila gli ettari coltivati.<p> <p><p> <p>Molti i progetti attivati per migliorare la sostenibilità della produzione. Riduzione dell’inquinamento atmosferico: 19mila tonnellate l’anno di anidride carbonica in meno, grazie ad azioni di salvaguardia dell’ambiente in ogni fase del ciclo produttivo, dal campo ai trasporti, fino al riutilizzo dei prodotti di scarto nell’impianto di biogas a Pomposa. Utilizzo di energia verde: campi eolici in Puglia, attivi dal 2006, producono 180mila Mwh/anno, energia più che sufficiente a coprire l’intera produzione a marchio Valfrutta. E ancora: trattamento delle acque attraverso circuiti idrici chiusi, che consentono di recuperare circa il 70% dell’acqua utilizzata e di riutilizzarla quindi più volte, impianti di cogenerazione, fanghi depurati e destinati nuovamente all’agricoltura, differenziazione del 90% dei rifiuti, stabilimenti baricentrici rispetto ai campi.<p> <p><p> <p>Un progetto avviato con il ministero dell’Ambiente calcola e limita la carbon footprint, ovvero le emissioni di gas a effetto serra associate a un prodotto, e la water footprint, il consumo di acqua dovuto alla produzione. Doppia certificazione ottenuta per i primi tre prodotti, entro il 2020 saranno quaranta. Un altro, in partnership con l’università di Milano, introduce l’agricoltura di precisione in tre aziende, per migliorare la gestione delle risorse idriche, dei fertilizzanti e dei pesticidi.<p> <p><p> <p> <p> <p> <p> <p><p> <p> <p><p> <p>", "time": "2018-11-02T05:00:00+01:00", "type": "scienza"}
{"title": "Dar da mangiare all’Europa senza pesticidi? É possibile, con la “agriecologia”", "url": "https://www.lastampa.it/2018/10/30/scienza/dar-da-mangiare-alleuropa-senza-pesticidi-possibile-con-la-agriecologia-CAuBBN68vaRM4Nawy7et0K/premium.html", "review": "", "content": "<p> <p>L’agricoltura europea può fare a meno di pesticidi e garantire al tempo stesso la sicurezza alimentare per tutti i suoi abitanti? A rispondere alla domanda è lo studio “Dieci anni per l’agroecologia in Europa” (TYFA) pubblicato da un think tank francese, l’Istituto per lo sviluppo sostenibile e le relazioni internazionali (Iddri). Lo studio analizza gli sviluppi di uno scenario decennale denominato TYFA (Ten Years for Agroecology in Europe) dimostrando che in Europa una conversione all’agroec... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "30 ottobre 2018", "type": "scienza"}
{"title": "Quanto inquinano i Bitcoin? ", "url": "https://www.lastampa.it/2018/11/03/scienza/quanto-inquinano-i-bitcoin-kuwgpHr4E0iMnL7kMruGJK/pagina.html", "review": "", "content": "<p> <p>Il Bitcoin ha appena compiuto dieci anni : proprio nel 2008 fa venne teorizzata la sua esistenza da Satoshi Nakamoto, lo sconosciuto ideatore della criptovaluta più famosa. Oggi il valore dei Bitcoin è tornato vicino a quello di un anno fa, attorno a 6.300 dollari, dopo aver sfiorato i 20.000 dollari nel dicembre del 2017.<p> <p><p> <p>Le oscillazioni del valore non hanno ridotto la crescita dei consumi legati all’uso del denaro virtuale, che da tempo suscita preoccupazione. I consumi, in realtà, non sono dovuti all’uso dei Bitcoin ma al sistema di registrazione delle transazioni che vengono effettuate in ogni momento, la famosa blockchain. La blockchain prevede che ogni operazione sia archiviata in diversi luoghi della rete e bloccata in modo da non poter essere manomessa. La tecnologia della blockchain può essere approfondita qui . <p> <p><p> <p>Sono gli algoritmi, i calcoli molto complessi che devono essere risolti per poter effettuare questa archiviazione a richiedere l’uso di computer molto potenti e il consumo di grandi quantità di energia. Un lavoro così impegnativo e costoso da essere remunerato attraverso l’emissione di nuovi Bitcoin. La stima di un analista della società di consulenza Pricewaterhouse Coopers e citata anche dall’Economist  calcolava i consumi annuali mondiali in 22 Terawatt/ora, ossia 22 miliardi di Kilowatt/ora, superiore al consumo di energia elettrica di un Paese come l’Irlanda. Il sito specializzato nell’analisi delle criptovalute Digiconomist  stima che il valore minimo dei consumi provocati dai Bitcoin sia invece 55 Terawatt/ora e forse addirittura oltre i 70, simile al consumo di energia elettrica dell’Austria.<p> <p><p> <p>LEGGI ANCHE:   <p> <p>Come si fanno i Bitcoin  (Andrea Daniele Signorelli)  <p> <p><p> <p>Uno studio condotto da ricercatori dell’Università delle Hawaii  ha provato a trasformare i dati sui consumi in termini di inquinamento atmosferico prodotto attraverso le emissioni di CO2. Per realizzare il calcolo gli scienziati sono andati a verificare dove si trovano i computer che risolvono gli algoritmi necessari al funzionamento della blockchain e poi hanno analizzato le emissioni di CO2 legate alla produzione di energia in ogni Paese. In questo modo ritengono che i loro calcoli rispecchino in modo verosimile la realtà.<p> <p><p> <p>Il risultato che hanno ottenuto è che lo scorso anno, il 2017, la gestione dei Bitcoin avrebbe prodotto l’emissione di 69 tonnellate di anidride carbonica, simile alle emissioni prodotte da Paesi come Israele o le Filippine.<p> <p><p> <p>LEGGI ANCHE:   <p> <p>Utopia, nascerà nel deserto del Nevada la città creata con la tecnologia blockchain (Paolo Mastrolilli)  <p> <p><p> <p>Ma i ricercatori si sono spinti oltre, tentando di ipotizzare che cosa succederà in futuro. Se i Bitcoin si diffonderanno al passo che mediamente hanno tenuto altre tecnologie, nel giro di 16 anni porteranno i livelli di CO2 oltre quelli che garantirebbero l’aumento della temperatura del pianeta entro i 2 gradi centigradi, cioè il limite da non superare in base agli accordi di Parigi. La diffusione dei Bitcoin, insomma, darebbe un contributo negativo importante alla lotta al cambiamento climatico.<p> <p><p> <p> <p> <p> <p> <p><p> <p> <p><p> <p>", "time": "2018-11-03T11:52:14+01:00", "type": "scienza"}
{"title": "Dall’India al Brasile al Kenya, carbone, gas e petrolio nemici del pianeta", "url": "https://www.lastampa.it/2018/10/31/scienza/dallindia-al-brasile-al-kenya-carbone-gas-e-petrolio-nemici-del-pianeta-GsnViBy9TtuhwyEtbVatJN/premium.html", "review": "", "content": "<p> <p>Nella cittadina costiera di Lamu, in Kenya, Walid Ahmed guarda le barche di ritorno dalla pesca e scuote la testa. La sua famiglia ha vissuto a Lamu per generazioni, ma rischia di essere una delle 120mila persone che, secondo attivisti locali, potranno essere trasferite forzosamente altrove per fare spazio alla costruzione di una grande centrale termoelettrica a carbone. “La centrale mette in pericolo l’ecosistema marino di Lamu e con esso i mezzi di sussistenza della comunità. È inaccettabi... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "31 ottobre 2018", "type": "scienza"}
{"title": "“L’umanità è capace di autoestinguersi” ", "url": "https://www.lastampa.it/2018/11/05/scienza/lumanit-capace-di-autoestinguersi-C7VDJLTOoAoTJrVtFnnbTO/pagina.html", "review": "", "content": "<p> <p>Stiamo scoprendo che i nostri crani ospitano cervelli che danno ancora risposte ancestrali, non adattative all'era in cui viviamo. In pratica abbiamo alcuni comportamenti, condizionati da risposte arcaiche, che ci porteranno a distruggere il pianeta e, di conseguenza, noi stessi, realizzando così una versione del tutto inedita dell'evoluzione: l'autoestinzione di una specie. E’ questa, in estrema sintesi, la provocatoria teoria avanzata da Paolo Rognini del dipartimento di Scienze politiche dell’Università di Pisa, che nel merito ha appena pubblicato un articolo sulla rivista scientifica “Biological Theory”. <p> <p> <p> <p>Il nuovo modello - denominato Vestigial Drifting Drives (VDD), letteralmente “pulsioni arcaiche alla deriva” - fa riferimento all’idea che i comportamenti, al pari degli altri caratteri di una specie, subiscono trasformazioni che talvolta sfuggono alla logica della sopravvivenza del più adatto, possono cioè “andare alla deriva” non appena vengono rimosse le “funi” che li tenevano fissati al “molo” delle necessità.<p> <p>“Già Konrad Lorenz negli anni ’70 del secolo scorso – spiega Paolo Rognini - ipotizzò che alcuni comportamenti umani, apparentemente non funzionali, fossero residui di moduli che erano stati adattativi in un passato più o meno remoto, fra cui, ad esempio, le paure irrazionali dell'infanzia o la fobia dei serpenti e dei ragni”.<p> <p> <p> <p>E così, in modo analogo, secondo Rognini, sarebbero esempi di comportamenti residuali e non adattivi per la specie umana l’eccessiva rapacit à  nei confronti delle risorse e l’impulso all’espansione. Queste tendenze che nel Paleolitico ci hanno garantito la sopravvivenza oggi invece, complice il progresso tecnico, porterebbero al sovrasfruttamento delle risorse e alla sovrappopolazione, minacciando così di portare il pianeta Terra verso il definitivo collasso. <p> <p> <p> <p>Nello specifico, la tesi di Paolo Rognini di declina secondo queste argomentazioni.<p> <p>Rapacit à. La storia mostra che talvolta i gruppi umani - a causa del sovrasfruttamento delle risorse - possono implodere, autoestinguendosi: ciò è accaduto, per esempio, agli Anasazi del Nord America, agli abitanti dell'Isol <p> <p> <p> <p>a di Pasqua, ai norvegesi della Groenlandia. Oggi, ciò potrebbe accadere su larga scala viste le dimensioni globali che la crisi ecologica ha assunto. Ma perché gli esseri umani prelevano più del necessario fino ad esaurire una determinata risorsa? Tra i 2 milioni ed i 50.000 anni fa abbiamo fatto parte integrante dell'ecosistema e, anche se super-predatori, siamo rimasti soggetti al controllo dell'ambiente come tutti gli altri animali. Poi, le regole del gioco sono cambiate: da trasformato, Homo è divenuto trasformatore dell'ambiente e della materia divenendo un super-estrattore. La qualità e la quantità di questa super-estrazione, ha quindi portato ad uno sfrenato sfruttamento delle risorse, da cui il \"consumare e fuggire\" tipico delle \"società tecnologicamente avanzate\" e responsabile della cosiddetta \"vampirizzazione del pianeta\". <p> <p> <p> <p>Aumento demografico. Oggi stiamo assistendo ad un scontro tra la tendenza all'espansione comune ad ogni forma di vita, specie umana compresa, come atteggiamento residuo e una situazione demografica globale totalmente cambiata che potrebbe portare a un definitivo collasso ecologico entro pochi decenni. Negli ultimi 10.000 anni, l’ umanit à è infatti passata da pochi milioni di individui a oltre sette miliardi e mezzo. Dal punto di vista del nostro rapporto con l’ambiente questo si traduce in una serie di criticit à  quali la scomparsa di migliaia di specie viventi ogni anno, la deforestazione, il riscaldamento globale, la perdita di biodiversit à , la desertificazione e l'inquinamento. <p> <p>  <p> <p>“Gli esseri umani sono depositari di alcuni elementi organici e comportamentali che non sembrano essere cambiati dall'era del Pleistocene – aggiunge Rognini – in questo senso le Vestigial Drifting Drives potrebbero essere una sorta di \"software bioculturale\" inadatto all'ambiente attuale”.<p> <p><p> <p>“Se non aggiorneremo il software delle nostre false convinzioni come \"l'inesauribilità delle risorse\", “l'espansione illimitata della specie\" o il \"vorace accaparramento di risorse\" - conclude Rognini - la specie umana potrebbe rischiare l'auto-estinzione: un fenomeno che si rivelerebbe unico nella storia delle specie viventi, riducendoci a un semplice esperimento evolutivo”.<p> <p><p> <p> <p> <p> <p> <p><p> <p> <p><p> <p>", "time": "2018-11-05T05:00:00+01:00", "type": "scienza"}
{"title": "Contro l’inquinamento da plastica l’Ue impone imballaggi “intelligenti” e responsabilità del produttore", "url": "https://www.lastampa.it/2018/11/03/scienza/contro-linquinamento-da-plastica-lue-impone-imballaggi-intelligenti-e-responsabilit-del-produttore-gGxallpG2ReRr1SzTB2pEL/premium.html", "review": "", "content": "<p> <p>Karmenu Vella, maltese, Commissario europeo per l’ambiente, gli affari marittimi e la pesca. È stato appena approvato un bando alle plastiche usa e getta: quali costi e quali vantaggi ci sono per le imprese e per l’economia europea? “Quando parliamo di costi, dobbiamo sempre tenere in considerazione che il costo più alto lo abbiamo quando non agiamo. Se non facciamo qualcosa adesso, ci sarà un costo sempre più alto che riguarda l’ambiente, l’inquinamento, gli oceani, la salute. Stiamo agendo ... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "03 novembre 2018", "type": "scienza"}
{"title": "Ecomondo, in scena la guerra dell’”End of Waste” ", "url": "https://www.lastampa.it/2018/11/07/scienza/ecomondo-in-scena-la-guerra-dellend-of-waste-8Is9kXHieomsjciDkSqQ6H/pagina.html", "review": "", "content": "<p> <p>Gli operatori italiani del riciclo sono sul piede di guerra per uno stallo normativo che – denunciano – rischia di essere un macigno per lo sviluppo dell’economia circolare italiana. E hanno messo in scena una protesta di fronte al ministro dell’Ambiente, Sergio Costa, durante l’inaugurazione degli Stati generali della green economy a Ecomondo, la principale fiera del settore in Italia in programma a Rimini fino al 9 novembre, dedicati quest’anno alle prospettive dell’occupazione verde. Preoccupati proprio per il destino immediato di molti dei 135mila lavoratori del settore, i rappresentanti di Fise Unicircular (l’unione delle imprese italiane del recupero e riciclo) hanno srotolato uno striscione con la scritta «Senza End of Waste… l’economia circolare è una bufala», e hanno consegnato al ministro una lettera di denuncia, chiedendo al più presto un incontro per trovare una soluzione.<p> <p> <p> <p>L’oggetto del contendere riguarda un dato che può apparire come una tecnicalità, ma che è in realtà fondamentale affinché possano svolgersi le attività di trasformazione degli scarti in risorse nuove: le norme di End of Waste, come suggerisce il nome, riguardano la «cessazione della qualifica di rifiuto», e cioè il passaggio cruciale con il quale i materiali riciclabili possono poi essere trattati per diventare materie prime secondarie, sostanze o prodotti. Ma tra l’inerzia dei governi e del legislatore, passando per le maglie della giustizia amministrativa, si è creata un’impasse sui criteri che dettano quando, a quali condizioni e per fare cosa un rifiuto cessa di essere tale e può essere trasformato.<p> <p> <p> <p>A occuparsene dovrebbero essere prima di tutto i regolamenti europei e poi quelli ministeriali, in mancanza dei quali era previsto che di volta in volta potessero intervenire le Regioni (o le Province delegate), quando dovevano dare le autorizzazioni alle attività di recupero e riciclo. Lo scorso febbraio però una sentenza del Consiglio di Stato ha stabilito che spetta solo al ministero dell’Ambiente, e mai agli enti territoriali, individuare i criteri per «declassificare» le tipologie di rifiuti ulteriori rispetto a quelle già previste in sede Ue. Le norme in materia sono infatti incomplete, e non vengono aggiornate. Oggi, ricorda Fise Unicircular, i criteri sono stati fissati a livello europeo solo per vetro e metalli, e, a livello nazionale, per il combustibile da rifiuti e il fresato d’asfalto.<p> <p><p> <p>Per gli altri casi, le norme (quando sono applicabili) risalgono a un decreto ministeriale del 1998, che però è stato aggiornato una sola volta: è incompleto, perché non comprende tutti i rifiuti che si possono trattare, ed è chiaramente obsoleto, perché non tiene conto di tutte le possibili risorse ottenibili con i nuovi processi di riciclo sorti negli ultimi anni grazie alle innovazioni tecnologiche. <p> <p><p> <p>Adesso, se ci sono attività di recupero che non rientrano tra quelle previste dalla disciplina europea o nazionale, le autorizzazioni non possono più essere concesse dagli enti territoriali. E se scadono quelle che già ci sono, le Regioni potrebbero non rinnovarle, e addirittura revocare in autotutela quelle operative. C’è quindi il rischio che si possano gradualmente bloccare le attività di riciclo di materiali per cui i criteri di End of Waste sono stati fissati caso per caso, come ad esempio le macerie degli edifici o i rifiuti tecnologici. E se ci saranno nuovi processi produttivi da avviare, o modifiche da fare per innovare gli impianti, non sarà così scontato andare avanti. Dopo la sentenza del Consiglio di Stato è infatti chiaro che i criteri non possono essere stabiliti in mancanza dei regolamenti ministeriali (o europei). <p> <p><p> <p>Proprio per questo – avevano assicurato a luglio dalla squadra del ministro Costa – è già stato dato mandato agli uffici tecnici di stilare i decreti, che potrebbero cominciare ad arrivare dall’inizio del prossimo anno. Ma si tratta di un percorso inevitabilmente lungo, che va svolto per ogni tipologia di rifiuto e che richiede anche un passaggio a Bruxelles. A Ecomondo, il ministro dell’Ambiente ha ribadito: «Stiamo scrivendo letteralmente l’End of Waste . Adesso questi atti sono sul mio tavolo e li sto costruendo proprio in questi giorni. Non appena la finanziaria decolla, metteremo mano come priorità a questi tipi di atti giuridico-amministrativi». <p> <p> <p> <p>«Il governo italiano ci tiene all'economia circolare, lo considera un elemento fondamentale», ha sottolineato Costa che, promettendo di ricevere l’unione dei riciclatori, ha prospettato la volontà di arrivare anche a un provvedimento di legge che possa fungere da quadro nazionale di riferimento, consentendo così di nuovo anche alle Regioni di intervenire in accordo con le condizioni che lì verranno fissate, recependo i principi che guidano i decreti.<p> <p> <p> <p>«Ci sembra una possibilità ragionevole – dice il presidente di Fise Unicircular, Andrea Fluttero – anche perché i decreti vanno stilati filiera per filiera, e per quanto sia necessario e auspicabile disporre queste norme a livello nazionale, nella pratica è molto difficile. Le filiere esistenti infatti sono tante, i prodotti di partenza evolvono e cambia frequentemente il mix di materie con le quali sono fabbricati. E poi le tecnologie sono in continuo movimento, e quindi bisogna considerare la nascita di nuovi processi».<p> <p><p> <p>Proprio Ecomondo ogni anno è l’occasione per presentare tantissimi nuovi progetti, frutto di ricerche in grande espansione, che permettono di trattare in modo innovativo i prodotti di scarto, trasformando oggetti o materiali che fino a poco tempo fa sarebbe stato inimmaginabile non destinare alla discarica o all’inceneritore. Il caso di assorbenti, pannoloni e pannolini usati è emblematico: a Lovadina di Spresiano (Treviso) è stato costruito un impianto unico al mondo, che sfrutta una nuova tecnologia tutta italiana capace per la prima volta di riciclare quegli oggetti e ottenerne cellulosa, plastica e polimeri superassorbenti. Ma poiché mancava un specifico criterio End of Waste, la Regione Veneto aveva negato il riconoscimento di questo processo come recupero di materie prime secondarie. È partito da qui un ricorso che si è concluso infine con la sentenza del Consiglio di Stato e la definizione della competenza a intervenire come esclusiva del ministero. <p> <p> <p> <p>È evidente però che per avere tutti i regolamenti «ci vorranno mesi», sottolinea Fluttero. Per questo, l’unione dei riciclatori chiede una norma transitoria che permetta alle autorità territoriali di rinnovare le autorizzazioni già esistenti, e di rilasciarne di nuove, almeno fino a quando il ministero non avrà definito in modo compiuto tutti i criteri. Per farlo bisognerebbe modificare il Codice dell’ambiente (in particolare all’art. 184-ter). Una proposta in tal senso era arrivata ad aprile anche dalla Conferenza delle Regioni. Si tratta di una strada che permetterebbe di superare l’ostacolo posto dal Consiglio di Stato e di avere il tempo opportuno per scrivere i decreti. Sarebbe anche permessa dalla direttiva europea che riforma le norme sui rifiuti, parte del pacchetto sull’economia circolare recentemente approvato in Europa. Una modifica di questo tipo, però, porrebbe problemi tecnici, sottolineano dalla squadra di Sergio Costa, perché c’è una sentenza che ha stabilito la necessità di intervenire tipologia per tipologia di rifiuti, e perché bisogna evitare possibili migrazioni di rifiuti tra le diverse Regioni a seconda del tipo di autorizzazioni concesse. Un cappello statale appare insomma inevitabile. È anche su questo che dovranno confrontarsi nell’incontro promesso gli imprenditori del riciclo con il ministro.<p> <p> <p> <p> <p> <p> <p> <p> <p> <p> <p> <p><p> <p> <p><p> <p>", "time": "2018-11-07T04:00:00+01:00", "type": "scienza"}
{"title": "Dai fanghi dei depuratori nuovo fosforo ", "url": "https://www.lastampa.it/2018/11/06/scienza/dai-fanghi-dei-depuratori-nuovo-fosforo-HWTn59ByEm2lndp2ikZtPL/pagina.html", "review": "", "content": "<p> <p>Quando leggete «fosforo», forse non sapete che è una materia prima rara e importante, visto che è una materia prima essenziale per i concimi in agricoltura. Non a caso, l’Unione Europea lo ha inserito nella lista delle «materie critiche». «I nostri studi hanno rilevato una grossa criticità che arriverà nei prossimi decenni, un po’ come quella che riguarda il petrolio. Solo che del petrolio possiamo più o meno fare a meno, del cibo no». Questo scenario per niente tranquillizzante lo dipinge Francesco Fatone, docente all’Università politecnica delle Marche, grande esperto del settore e membro del comitato scientifico di Ecomondo. Proprio alla kermesse di Rimini sulla green economy l’8 e 9 novembre si discuterà di una «piattaforma italiana del fosforo» per fronteggiare l’emergenza, incoraggiando una legislazione adeguata e sempre più necessaria per il recupero del fosforo.<p> <p><p> <p>«La Svizzera e la Germania – spiega Fatone – hanno legiferato sull’argomento e hanno industrie che recuperano questo prezioso elemento dalle acque reflue». In Italia, circa 5 milioni di tonnellate di fanghi vengono prodotti ogni anno dai depuratori. Tra l’altro il fosforo scaricato in modo incontrollato nelle acque reflue è un forte inquinante: per capirci, è quello che dà origine a un’eccesso di crescita di alghe. <p> <p><p> <p>Come dimostra il progetto Horizon 2020 SMART-Plant a coordinamento Italiano, le tecnologie per il recupero di fosforo ed altri materiali di valore dal trattamento delle acque reflue ci sono già, anche se come puntualizza Fatone, che guida SMART-Plant, «barriere e incertezze legislative e regolatorie mettono i bastoni tra le ruote a una tecnologia che può trasformare i fanghi di depurazione in un valore di mercato, un valore di economia circolare con il recupero del fosforo per l’agricoltura». Basta guardare l’innovativo impianto inaugurato da poco a Carbonera, in provincia di Treviso: è il più grande impianto dimostrativo in funzione in depuratori urbani in grado di recuperare circa 1 chilogrammo al giorno di bioplastiche e 300 grammi di struvite (sale di fosforo) dai fanghi di depurazione. <p> <p><p> <p> <p> <p> <p> <p><p> <p> <p><p> <p>", "time": "2018-11-06T05:00:00+01:00", "type": "scienza"}
{"title": "Cambiamento climatico, Cina India e Usa pagheranno i costi socioeconomici maggiori ", "url": "https://www.lastampa.it/2018/11/08/scienza/cambiamento-climatico-cina-india-e-usa-pagheranno-i-costi-socioeconomici-maggiori-2tRR2YnX4Mq2HDKL6btnvO/pagina.html", "review": "", "content": "<p> <p>Uno studio realizzato da un team internazionale di ricerca rivela che i costi reali derivanti dal riscaldamento globale saranno più elevati per i tre paesi che oggi emettono le maggiori quantità di gas serra (Cina, india e USA). A livello globale, i costi saranno più elevati e iniqui di quanto previsto finora. L'articolo, pubblicato sull'ultimo numero di Nature Climate Change, è firmato da un gruppo di scienziati tra cui Massimo Tavoni e Laurent Drouet di EIEE (European Institute on Economics and the Environment), il centro nato recentemente dalla partnership tra Resources for the Future (RFF) – think tank che si occupa di energia ed economia ambientale con sede a Washington DC – e la Fondazione CMCC – Centro Euro-Mediterraneo sui Cambiamenti Climatici.<p> <p> <p> <p>Per la prima volta, un gruppo di ricercatori ha sviluppato un data set che consente di quantificare il costo sociale del carbonio – universalmente considerato la misura del danno economico derivante da emissioni di anidride carbonica – per ciascuno dei circa 200 Paesi del mondo. E i risultati sono sorprendenti. I 3 Paesi in cima alla classifica delle emissioni – India, Cina e USA – sono quelli che perderanno di più di fronte ai cambiamenti climatici. A seguire, i Paesi del Golfo, come l'Arabia Saudita, sono destinati a registrare perdite molto elevate. <p> <p>  <p> <p>I risultati di questa ricerca, condotta da un team internazionale di scienziati e pubblicata sulla rivista Nature Climate Change, forniscono una stima dei costi sociali del carbonio (SCC) su scala nazionale. Questi numeri sono il frutto di un'avanzata attività che utilizza i più recenti modelli di proiezioni climatiche, stime empiriche di danni economici legati al clima e previsioni socioeconomiche.<p> <p><p> <p>Oltre a rivelare che alcuni paesi sono destinati a risentire più di altri delle emissioni di carbonio, gli esiti dello studio mostrano anche che il costo sociale del carbonio a livello globale è più elevato di quello normalmente preso in considerazione.<p> <p><p> <p>Infatti, le stime più recenti prodotte dall'EPA (Agenzia di protezione ambientale degli USA), che sono generalmente utilizzate come standard su questi argomenti, mostrano un range di costi compreso tra $12 e $62 per tonnellata di CO2 emessa entro il 2020, mentre i nuovi dati parlano di costi sociali compresi approssimativamente tra 180 e 800 dollari statunitensi a livello globale. <p> <p> <p> <p>Per di più, considerando la scala nazionale, India, Cina e Arabia Saudita da sole raggiungono la cifra di 20 dollari per tonnellata, una cifra più elevata del costo del carbonio all'interno dell'European Trading System, il più ampio mercato di CO2 al mondo.<p> <p><p> <p>\"Noi tutti sappiamo che l'anidride carbonica prodotta da combustibili fossili produce, e produrrà in futuro, effetti sulle persone e sugli ecosistemi in tutto il mondo. Tuttavia, poiché questi impatti non sono considerati nei prezzi di mercato, si crea un'esternalità ambientale che non è pagata da chi consuma energia prodotta da combustibili fossili. Non siamo quindi consapevoli del vero costo di questo tipo di consumo,\" spiega Kate Ricke, della University of California San Diego. \"La valutazione dei costi economici associati al clima ha molti aspetti positivi – continua Ricke – come ad esempi l'utilizzo di queste informazioni per le leggi ambientali e per i processi legislativi\". <p> <p>Per produrre simulazioni degli effetti delle emissioni di CO2 sulle temperature a scala nazionale, gli autori usano un approccio molto innovativo che combina i risultati di numerosi esperimenti con modelli del clima e del ciclo del carbonio. Così facendo, si riesce a cogliere l'entità, l'andamento geografico del riscaldamento lungo differenti traiettorie di emissioni di gas serra, oltre che le risposte del clima e del ciclo del carbonio alle emissioni.<p> <p><p> <p>Poiché l'anidride carbonica è un inquinante globale, le analisi realizzate fino ad oggi si sono concentrate sui costi sociali del carbonio a livello globale, mentre uno studio dettagliato paese per paese dei danni economici legati al riscaldamento globale è rilevante sotto molti punti di vista. <p> <p> <p> <p>“La nostra analisi dimostra che i costi sociali dei cambiamenti climatici saranno elevati per molti Stati, compresi quelli, come USA e i Paesi del Golfo, che tradizionalmente sono lontani dalla leadership delle politiche climatiche\", sottolinea Massimo Tavoni, Professore Associato al Politecnico di Milano, direttore di EIEE - European Institute on Economics and the Environment, autore della ricerca. \"In più – continua Tavoni – il 90% degli Stati del mondo registrerà perdite a causa dei cambiamenti climatici, e questo non potrà non esacerbare ineguaglianze e tensioni internazionali. Molti Paesi non hanno ancora riconosciuto i rischi posti dai cambiamenti climatici, il nostro studio cerca di riempire questa lacuna\".<p> <p><p> <p> <p> <p> <p> <p><p> <p> <p><p> <p>", "time": "2018-11-08T05:00:00+01:00", "type": "scienza"}
{"title": "Con un app, cittadini attivi contro inondazioni, incendi ed eventi naturali estremi ", "url": "https://www.lastampa.it/2018/11/08/scienza/con-un-app-cittadini-attivi-contro-inondazioni-incendi-ed-eventi-naturali-estremi-EQIl1Q6ZOccsxMDCV3pFnK/pagina.html", "review": "", "content": "<p> <p>Calamità naturali come incendi e inondazioni causano migliaia di morti ed ingenti danni economici in tutto il mondo. Solo nel 2017 tali eventi, hanno causato la morte di oltre 9 mila persone in tutto il mondo, colpito 96 milioni di civili e causato 270 miliardi di euro di perdite. Il 2017 si è purtroppo attestato come uno degli anni più costosi mai registrato per le catastrofi naturali.<p> <p><p> <p>Inoltre, con l’aumento globale delle temperature, gli eventi meteorologici estremi e le loro gravi conseguenze sono diventati sempre più frequenti ed intensi.<p> <p><p> <p>In questo contesto è nata l’idea di I-REACT, un progetto di innovazione tecnologica finanziato dalla Commissione Europea e coordinato dal nostro centro di ricerca (i.e. Istituto Superiore Mario Boella). L’obiettivo ambizioso è quello di aiutare la società a migliorare la propria resilienza alle catastrofi naturali, attraverso l’uso di tecnologie digitali e dando un ruolo attivo ai cittadini nel processo di prevenzione e gestione delle emergenze. Per questo motivo sabato 13 ottobre 2018, in occasione della Giornata Internazionale per la Riduzione dei Rischi dei disastri naturali, è stata lanciata l’applicazione gratuita per smartphone di I-REACT.<p> <p><p>  <p><p> <p>L’applicazione di I-REACT, subito disponibile su Google Play  e presto anche su Apple Store, consente agli utenti di mandare “report” in tempo reale tramite il proprio smartphone condividendo foto geolocalizzate insieme a informazioni sui fenomeni osservati. <p> <p><p> <p>Per evitare la propagazione di contenuti “fake” è stato studiato un processo che prevede una prima fase di verifica, assegnata agli utenti che possono promuovere o meno i “report” altrui ed una validazione finale degli organi preposti alla gestione delle emergenze, fatta sui contenuti ritenuti attendibili dalla comunità. Lo stesso approccio viene applicato ai dati di Twitter: l'applicazione filtra i tweet rilevanti in tempo reale, per offrire agli utenti solo contenuti relativi alle situazioni di emergenza che si verificano intorno a loro e ne rende possibile la verifica e la convalida finale. Per alimentare la proattività questo meccanismo è affiancato da un sistema di gamification, finalizzato al coinvolgimento degli utenti che possono ottenere punteggi per le azioni svolte, migliorando la propria affidabilità man mano che si utilizza l’applicazione stessa. Questo consente inoltre di sbloccare contenuti informativi sempre più dettagliati, come mappe di rischio relative ad alluvioni, incendi ed eventi meteorologici estremi. <p> <p><p> <p>  <p> <p> <p> <p> <p><p> <p> <p><p> <p>", "time": "2018-11-08T06:42:00+01:00", "type": "scienza"}
{"title": "Pomodori e pasta: se costano troppo poco a pagare sono l’ambiente e i lavoratori ", "url": "https://www.lastampa.it/2018/11/08/scienza/pomodori-e-pasta-se-costano-troppo-poco-a-pagare-sono-lambiente-e-i-lavoratori-6bU21BS8P9Kp1oEaGIwbaO/pagina.html", "review": "", "content": "<p> <p>Prezzi troppo bassi dei prodotti alimentari uguale sfruttamento della manodopera e caporalato, utilizzo di scorciatoie ambientali, troppa chimica sui campi. La relazione che lega agricoltori sfruttati e cittadini malnutriti arriva sotto i riflettori grazie alla campagna organizzata da Legambiente e NaturaSì, la più grande catena del biologico italiano. Una campagna che ha intenzione di mettere in chiaro quello che normalmente l’etichetta non dice, puntando ad arrivare a un “giusto prezzo”: ”Giusto per chi lavora i campi, per i consumatori, per l’ambiente”, spiega il presidente Fabio Brescacin. <p> <p> <p> <p>Otto centesimi di euro viene pagato un chilo di pomodori da passata se proviene da agricoltura che fa uso di chimica di sintesi, affermano i promotori della campagna per il giusto prezzo. Nel biologico certificato allo stesso prodotto vengono riconosciuti 13 centesimi, il 50% in più. Ma il biologico di qualità punta più molto più in alto per permettere agli agricoltori biologici di scegliere le strade più rispettose della terra, del benessere animale, del lavoro, arrivando fino ai 33 centesimi pagati da NaturaSì, quattro volte il prezzo riconosciuto all’agricoltore convenzionale. Grandi differenze anche per l’altro componente della dieta mediterranea, la pasta. Il prezzo del grano duro va dai 20 centesimi pagati a chi coltiva i campi convenzionali ai 39 per il bio in generale e ai 47 centesimi per il biologico specializzato di NaturaSì.<p> <p> <p> <p>Che dietro prezzi agricoli troppo bassi si nascondano numerosi rischi lo spiega bene Vincenzo Linarello, presidente di GOEL, un gruppo cooperativo calabrese in prima linea nella lotta contro il caporalato e le mafie. “Nei campi della nostra regione, la regola è che gli aranci vengano pagati 4 centesimi al chilo all’agricoltore. Con questi soldi o lasci marcire la frutta sugli alberi oppure usi il lavoro di immigrati ridotti in condizioni di semi-schiavitù, incrementando l’economia criminale. Le aziende che aderiscono a GOEL bio hanno contrattato un prezzo fisso di 40 centesimi al chilo per le stesse arance con una serie di catene di vendita tra cui NaturaSì, un prezzo che non vene cambiato neanche dalle politiche delle offerte e nei momenti di grande produzione. Con questi soldi si ripaga il lavoro dell’agricoltore e dei braccianti, l’utilizzo di prodotti naturali di qualità per la cura della terra, la fertilizzazione con concimi naturali”. Un sistema che viene strettamente monitorato dalla stessa cooperativa: “Chi aderisce – spiega ancora Linarello – firma un atto in cui accetta controlli a sorpresa. Chi non è in regola, chi viene sorpreso a utilizzare anche un solo lavoratore in nero, viene immediatamente espulso dalla cooperativa, perdendo il sovrapprezzo che recepisce e nel contratto che firma con noi accetta di pagare una multa di 10 mila euro per ogni illegale e di venir deferito all’ispettorato del lavoro”. Un sistema che funziona, rendendo convenienti le scelte etiche, e che non piace alle mafie, che hanno più volte colpito le strutture della cooperativa.<p> <p> <p> <p>“Riconoscere agli agricoltori un giusto prezzo per i loro prodotti. È questo il primo passo da compiere perché l’agricoltura cessi di essere un’attività inquinante e distruttiva del pianeta e una causa di sfruttamento dei braccianti nei campi: non possiamo, come operatori del biologico e come cittadini, ricordarci della piaga del caporalato solo quando si rovesciano i pullmini dei lavoratori, uccidendoli”, ricorda Fabio Brescacin di NaturaSì. “Come ambientalisti legati alle tematiche sociali siamo molto consapevoli dell’importanza di cominciare n lavoro difficile e sfidante sul giusto prezzo del cibo”, aggiunge Stefano Ciafani, presidente di Legambiente. “Occorre ripensare al sistema nella sua interezza: certamente non si possono penalizzare le fasce deboli del consumo, allo stesso tempo un cibo che non ripaga la cura della terra e dell’ambiente viene ripagato in termini di salute e di benessere, e favorisce lo spreco alimentare e il consumo inconsapevole”. Solo nel nostro Paese finiscono nella pattumiera 2,2 milioni di tonnellate di alimenti, pari a 8,5 miliardi di euro. Se da una parte – sottolineano i promotori della campagna sul giusto prezzo -ci sono agricoltori che per produrre sempre più e, contemporaneamente, ridurre i costi di produzione sono spinti a fare uso massiccio di pesticidi di sintesi e a mantenere in stato di sfruttamento i braccianti, dall’altra c’è una grande quota di popolazione che, evidentemente, compra più di quello di cui ha bisogno.<p> <p> <p> <p>Un sistema insostenibile, insomma, da molti punti di vista. Dopo oltre 60 anni di rivoluzione verde (industrializzazione e uso di prodotti chimici di sintesi) l’agricoltura convenzionale è diventata una attività ad alto impatto ambientale: è responsabile dell’11% delle emissioni di gas serra, diffonde sostanze inquinanti nei corsi d’acqua, nella terra, in aria e sugli stessi cibi, mettendo a rischio la salute umana. In Italia ogni anno l’agricoltura convenzionale usa 148.651.423 chili di pesticidi di sintesi e 5.443.730.700 di fertilizzanti, equivalenti in media a 527 chili per ogni ettaro di suolo agricolo. Vuol dire che per ogni chilo di prodotti che arrivano sulle nostre tavole sono impiegati teoricamente più di 50 grammi fra pesticidi e fertilizzanti di sintesi.<p> <p><p> <p> <p> <p> <p> <p><p> <p> <p><p> <p>", "time": "2018-11-08T07:53:28+01:00", "type": "scienza"}
{"title": "È vero che mangiamo le microplastiche? ", "url": "https://www.lastampa.it/2018/11/09/scienza/vero-che-mangiamo-le-microplastiche-cOTDM1zRmmEfh5NOfnEofO/pagina.html", "review": "", "content": "<p> <p>Le microplastiche sono le particelle di plastica molto piccole e di solito in questa definizione vengono fatti rientrare i frammenti di plastica di dimensioni inferiori ai 5 millimetri, anche se una definizione scientifica non esiste e alcuni studi prendono in considerazione i frammenti inferiori a un millimetro.<p> <p><p> <p>Le microplastiche hanno due origini principali: possono essere il risultato della disgregazione di pezzi di plastica più grandi dispersi nell’ambiente, e soprattutto nei mari, oppure possono essere prodotte e utilizzate per usi specifici, come avviene per le microplastiche contenute nei cosmetici .<p> <p><p> <p>Negli ultimi anni molti studi hanno documentato il livello della loro presenza nell’ambiente. Una ricerca realizzata nel 2017 dall’Istituto di Scienze Marine del CNR di Genova (ISMAR), dall’Università Politecnica delle Marche (UNIVPM) e da Greenpeace Italia ha misurato la presenza nelle acque superficiali dei mari che circondano il nostro Paese registrando ben 18 tipi di polimeri diversi e concentrazioni differenti da zona a zona . Un altro studio, sempre di Greenpeace, ha scoperto che le microplastiche sono presenti anche all’interno di pesci e molluschi .<p> <p><p> <p>Una indagine non scientifica realizzata da giornalisti dell’organizzazione no-profit Orb Media ha indagato invece sulla presenza di microplastica nell’acqua del rubinetto prelevando e facendo analizzare campioni di molte zone diverse del mondo . Il risultato è che a livello planetario i campioni che hanno rivelato presenza di microplastiche sono l’83%. Negli Stati Uniti la frequenza è più alta, con il 94% di campioni con microplastiche, mentre in Europa si scende al 72%. Lo studio non indica le quantità di particelle identificate.<p> <p><p> <p>Fino a qui, grazie a questi studi, il passaggio di queste particelle di plastica nell’alimentazione umana e il fatto che possiamo tutti ingerirle poteva solo essere supposta, senza prove scientifiche.<p> <p><p> <p>Uno studio realizzato da ricercatori del Dipartimento di gastroenterologia della Università di medicina di Vienna ha investigato per la prima volta sulla presenza di microplastiche nelle feci di esseri umani . Gli scienziati hanno preso in esame un campione molto piccolo, composto da otto persone soltanto che vivono in altrettanti Paesi diversi, soprattutto europei, compresa l’Italia, e un solo campione delle loro feci. Le persone hanno dovuto tenere un diario alimentare nella settimana precedente alla raccolta del campione, da cui risulta che tutti hanno consumato alimenti che erano contenuti in confezioni di plastica e hanno bevuto acqua contenuta in bottiglie di plastica.<p> <p><p> <p>Il risultato è che tutti i campioni sono risultati positivi rispetto alla presenza di microplastiche e sono stati identificati dieci tipi diversi di plastiche. IN media sono stati trovati 20 frammenti ogni dieci grammi di feci. Dal Giappone alla Finlandia, insomma, negli escrementi umani di otto persone scelte a caso è stata trovata sempre della microplastica. Per la prima volta è stato così provato che le microplastiche passano anche per il nostro intestino, come ha detto il primo autore della ricerca, Philipp Schwabl. Il prossimo passo sarà verificare se dall’intestino possano entrare nei tessuti. Il dottor Schwabl ha ricordato che anche se le più alte concentrazioni plastiche negli studi sugli animali sono state trovate nell’intestino, “le particelle più piccole sono in grado di entrare nel sistema circolatorio e nel sistema linfatico e potrebbero anche raggiungere il fegato”.<p> <p><p> <p> <p> <p> <p> <p><p> <p> <p><p> <p>", "time": "2018-11-09T11:27:08+01:00", "type": "scienza"}
{"title": "“Si potrà scavare il letto dei fiumi”. La proposta della Lega è un caso politico ", "url": "https://www.lastampa.it/2018/11/11/scienza/si-potr-scavare-il-letto-dei-fiumi-la-proposta-della-lega-un-caso-politico-KlPJyGvewdDgdjFzOt8z8O/pagina.html", "review": "", "content": "<p> <p>Non ti fanno toccare l’albero nell’alveo - aveva detto dopo le alluvioni il vicepremier Matteo Salvini - ed ecco che l’alberello ti presenta il conto». Contro l’«alberello» e per porre fine ad esondazioni e allagamenti, la Lega ha presentato alla Camera un progetto di legge (tra i firmatari il sottosegretario Giancarlo Giorgetti e il capogruppo Riccardo Molinari) che è diventato un caso politico. La soluzione, secondo il Carroccio, è riprendere a scavare gli alvei di fiumi e torrenti, a decenni dallo stop di questa pratica pesantemente distruttiva. Una soluzione che andrebbe benissimo alle aziende produttrici di materiale per l’edilizia, ma che a sentire esperti e scienziati farebbe malissimo ai fiumi italiani, aumentando l’erosione e spostando catastroficamente a valle le piene (aggravate) e favorendo l’erosione delle coste marine. <p> <p><p> <p>Il pdl leghista n. 260, dal titolo «Disposizioni per la manutenzione degli alvei dei fiumi e dei torrenti», nella relazione afferma che «la causa di tanti disastri sta, purtroppo, nella mancata pulizia degli alvei dei fiumi e dei torrenti che provoca l’innalzamento degli alvei, dovuto alla cronica deposizione dei sedimenti e di trasporto solido, riducendo la sezione, che non riesce più a contenere il volume d’acqua del bacino scolante». Tutta colpa di «una legislazione obsoleta, carica di inopportune ideologie ambientaliste». Per rimediare, il testo concede per 3 anni poteri straordinari ai Presidenti delle Regioni per concedere tra l’altro a privati l’autorizzazione a estrarre «ciottoli, ghiaia e sabbia e altre materie» dal letto dei fiumi. Materiali che verrà donato ai cavatori, come «compensazione» del lavoro svolto.<p> <p><p> <p>Peccato che secondo la stragrande maggioranza degli esperti e scienziati la premessa di fondo di questa riforma - limitare le alluvioni trasformando i fiumi e i torrenti del Belpaese, contemporaneamente, in canali artificiali e in cave - sia del tutto infondata. Non a caso questa pratica era stata vietata per i suoi effetti devastanti dal punto di vista idrologico-idrico sin dagli anni ’70, e la ghiaia è stata considerata «patrimonio indisponibile dello Stato». <p> <p><p> <p>Come spiega Francesco Comiti, professore di Sistemazioni Idraulico forestali all’Università di Bolzano, la maggior parte dei grandi corsi d’acqua «sono stati privati di milioni di metri cubi di sedimento dagli anni ’60 agli anni ’90 del secolo scorso. E non tanto per scopi di prevenzione, quanto per ricavare inerti per l’edilizia. Ciò ha comportato abbassamenti di molti metri dell’alveo». «I fiumi italiani - dice Giancarlo Gusmaroli, direttore del Centro Italiano per la Riqualificazione Fluviale - hanno in alcuni casi registrato un abbassamento del fondo di oltre dieci metri. Questo in molti casi ha concorso ad accentuare la propagazione verso valle delle piene, a destabilizzare ponti e difese spondali, e contribuito a determinare il problema dell’erosione costiera». <p> <p><p> <p>Contrarissimi sono pure gli ambientalisti. La proposta «è in aperto contrasto con le attuali evidenze e conoscenze scientifiche e con le normative italiane ed europee», dice Stefano Ciafani, direttore di Legambiente, mentre Italia Nostra (che ricorda che almeno in passato per i materiali estratti dai fiumi si pagavano gli oneri concessori) parla di «assalto speculativo ai fiumi italiani». «La proposta della Lega è imbarazzante se non preoccupante», denuncia la deputata di LeU Rossella Muroni. «Imbarazzante perché denuncia un’ignoranza totale dei criteri di cui si fa manutenzione degli alvei e dei corsi d’acqua; interventi che necessariamente debbono essere contestualizzati e scientificamente supportati; preoccupante perché come nel caso dello spargimento dei fanghi in agricoltura è evidente che anche stavolta si risponde alla lobby di turno: questa volta saranno i cavatori a fregarsi le mani potendo estrarre sabbia e ghiaia gratis dai nostri fiumi».<p> <p><p> <p>E si rischia un nuovo duello nella maggioranza, perché i Cinque Stelle di Montecitorio esprimono grandissimo malumore contro una norma che secondo loro «non sta in piedi». <p> <p> <p> <p> <p> <p><p> <p> <p><p> <p>", "time": "2018-11-11T06:00:00+01:00", "type": "scienza"}
{"title": "Sukhdev, WWF: “Ci vogliono leggi per dare valore alla natura” ", "url": "https://www.lastampa.it/2018/11/11/scienza/sukhdev-wwf-ci-vogliono-leggi-per-dare-valore-alla-natura-6DKXNDHNFxKXxgWlsw4oHJ/pagina.html", "review": "", "content": "<p> <p>Pavan Sukhdev, indiano, 58 anni, è il presidente del WWF internazionale. Economista, già direttore della Green Economy Initiative dell'Unep, il programma ambientale delle Nazioni unite, dal 2008 al 2011ha concepito e condotto il programma “The Economics of Ecosystems and Biodiversity”, sulla valutazione degli ecosistemi e della biodiversità, voluto dal G8+5 e patrocinato dalle Nazioni Unite. Per il suo impegno nel campo della green economy, Sukhdev ha ricevuto riconoscimenti internazionali, tra cui il prestigioso Premio Goteborg per lo sviluppo sostenibile, il Blue Planet Prize e, nel 2010, è stato selezionato come \"Personalità dell'anno\" da Environmental Finance.<p> <p> <p> <p>Sukhdev, cosa dobbiamo cambiare nel nostro sistema economico per dare valore alla natura? <p> <p>“Dobbiamo cambiare molte cose per essere in grado di dimostrare che la natura è fondamentale per la nostra economia e società. Ma prima di tutto devono cambiare le politiche: quando le politiche hanno a che fare con l’energia o l’uso del suolo o dell’acqua, dobbiamo considerare il valore della natura in queste politiche. Inoltre deve cambiare il mondo dell’economia e delle imprese, perché finora non ha chiesto alle major di dare conto del loro impatto sulla natura. Bisogna insistere affinché il mondo delle imprese usi strumenti importanti come il Protocollo del Capitale Naturale, reso noto nel 2016. Vi hanno aderito più di 50 imprese, ma non c’è una normativa per chiedere loro di usarlo. Credo che sia giunto il momento che i governi chiedano che tutte le imprese in tutti i paesi seguano il protocollo, che è uno strumento per misurare il loro impatto e la loro dipendenza dalla natura. Il passo successivo sarà pubblicare i risultati del loro impatto sulla natura, perché questo riguarda la salute e il benessere di tutte le parti interessate, dalle comunità, agli stessi impiegati. Bisogna che sia reso pubblico; un’azienda responsabile non può nascondere il proprio impatto sulla società e la natura”. <p> <p> <p> <p>Se ne avesse il potere cosa farebbe come prima cosa?  <p> <p>“Chiederei allo IASC (International Accounting Standards Committee) e agli enti contabili in Italia, in America, in Francia, dappertutto, di creare regole per divulgare gli impatti sulla natura e sulla salute umana. E insisterei affinché questi risultati fossero pubblicati, allo stesso modo in cui pubblicano annualmente altri risultati come quelli relativi ai profitti e alle perdite”.<p> <p> <p> <p>Qual è il problema principale al momento? <p> <p>“È che molte persone, incluso chi fa le leggi, non capiscono che non è un bene avere le corporazioni, che massimizzano il profitto e esternalizzano le perdite. Questo costa alla società milioni di dollari all’anno, in termini di salute delle persone, dei danni del cambiamento climatico, dei danni agli ecosistemi e al suolo. Queste sono le esternalizzazioni del sistema di oggi. Dobbiamo urgentemente cambiare e prima di tutto informare su qual è la portata di questi danni e chi li sta causando. Non ci sono scuse, questi calcoli sono possibili, il quadro è già stato approvato da oltre 300 tra istituzioni e imprese in tutto il mondo, è tutto scritto nel Protocollo, dobbiamo seguirlo e applicarlo”.<p> <p> <p> <p>A proposito di corporazioni e del problema del suolo; come agire con le multinazionali dell’agrobusiness? <p> <p>“Devono comportarsi come chiediamo che si comportino tutte le altre corporazioni, cioè misurare, usare degli standard pubblicati nel protocollo, rivelare e ridurre gli impatti negativi sulla società e il risultato di quello che infliggono al suolo, agli esseri viventi e all’acqua, e quindi darsi da fare per invertire la tendenza”. <p> <p> <p> <p>È realistico pensare che lo faranno? <p> <p>“Se c’è una legge dovranno farlo. Ma sono i decisori politici che fanno le leggi. E le persone devono chiedere che tutto questo diventi legge. Perché senza le persone che lo chiedono, i politici non risponderanno e le compagnie nemmeno”. <p> <p> <p> <p>Si può ancora salvare il mondo? <p> <p>“Sì, si può ancora: sono ottimista perché non ha senso non esserlo”.<p> <p> <p> <p>C’è qualcosa che ormai non possiamo più salvare nella natura, nella biodiversità? <p> <p>“Abbiamo spinto i cambiamenti climatici ad un punto in cui gli oceani sono diventati meno alcalini e più acidi, e il risultato è che le barriere coralline nelle acqua calde sono a rischio. I nostri bambini rischiano di non vederne la bellezza. Non è ancora perduto, ma il rischio è molto alto”.<p> <p><p> <p> <p> <p> <p> <p><p> <p> <p><p> <p>", "time": "2018-11-11T07:00:00+01:00", "type": "scienza"}
{"title": "L’Artico si scioglie e apre nuove rotte commerciali, ma il Pianeta è a rischio ", "url": "https://www.lastampa.it/2018/11/10/scienza/lartico-si-scioglie-e-apre-nuove-rotte-commerciali-ma-il-pianeta-a-rischio-qj0oaC459nUTALYYSFrESI/pagina.html", "review": "", "content": "<p> <p>L'Artico si sta sciogliendo più rapidamente del previsto e in circa vent ’ anni potrebbe essere privo di ghiaccio. Mentre la prospettiva è tetra per il Polo Nord, c'è una notizia (relativamente) positiva per l’estremo opposto, l'Antartico: secondo gli scienziati dell'Università di Leeds il ghiaccio si sta sciogliendo a un ritmo pi ù  lento di quanto sia stato ipotizzato in precedenza. C’è, invece, un dato sul quale la maggior parte degli esperti conviene: il riscaldamento globale sta riducendo entrambi i Poli. La temperatura dell'aria sta salendo, così come quella dell'acqua. L’effetto combinato è che i mesi invernali in cui l'acqua è abbastanza fredda da congelarsi si stanno accorciando.<p> <p> <p> <p>Ma perch é  l'Artico e l'Antartico si stanno sciogliendo a un ritmo cos ì  diseguale? Sebbene siano entrambi formati da ghiaccio, i due Poli hanno qualcosa che li rende differenti. A cominciare dagli animali che li abitano: ad esempio, gli orsi polari vivono nell'Artico e i pinguini soltanto nell'Antartico. L’elemento distintivo è, tuttavia, un altro. Il primo  è  un oceano e consiste principalmente di ghiaccio. Per questo motivo è pi ù  influenzato dal riscaldamento rispetto al secondo, che  è  prevalentemente costituito da terra coperta di ghiaccio. <p> <p> <p> <p><p><p><p><p><p> <p><p> <p>Nonostante ciò, gli scienziati hanno osservato rilevanti cambiamenti sia nell'Artico che nell'Antartico fin dai primi anni '70. Il tempo stringe e la possibilità di salvare i due Poli, e i loro unici ecosistemi, dipende dalle scelte che saranno prese entro il prossimo decennio. Sebbene alcuni dei cambiamenti sono ormai giudicati irreversibili, siamo ancora in tempo per arrestare o quantomeno rallentare il processo. <p> <p> <p> <p>Il problema non è soltanto l ’ innalzamento del livello del mare. Gli oceani attorno all'Antartide fungono da \"serbatoio di carbonio\", che assorbe enormi quantità di gas serra contribuendo a mitigare l’impatto del riscaldamento globale.<p> <p> <p> <p><p><p><p><p><p> <p><p> <p>Sebbene le conseguenze dello scioglimento dei Poli saranno catastrofiche per il Pianeta, l’attenzione dei principali Paesi, a partire da Stati Uniti, Cina e Russia, sembra catturata da un altro aspetto. Ovvero, la possibilit à  di aprire nuove rotte commerciali fino a poco tempo fa impensabili. In realtà, nel XIX secolo ci avevano provato in tanti a percorrere la scorciatoia tra Atlantico e Pacifico, passando a nord del Canada. Ma il ghiaccio impenetrabile rese vano ogni tentativo anche durante i mesi estivi. In una delle spedizioni più famose - quella del britannico John Franklin nel 1845 - tutti i 129 membri dell'equipaggio morirono dopo che le loro due navi rimasero intrappolate tra i ghiacci.<p> <p><p> <p> Oggi, più di 170 anni dopo, il ghiaccio artico si sta riducendo a tal punto da rendere il passaggio a nord-ovest una rotta ritenuta economicamente valida. Per i trasporti marittimi dalla Cina o dal Giappone verso l'Europa o la costa orientale degli Stati Uniti, il passaggio ridurrebbe la distanza di migliaia di chilometri rispetto alle due uniche rotte attuali: transitare attraverso i canali di Panama o Suez.<p> <p><p> <p><p><p><p><p><p> <p><p> <p>Tuttavia, alcuni esperti sono convinti che la via a nord del Canada non diventerà una rotta commerciale trafficata, perché l’area è densa di isole e mancano le infrastrutture adeguate. Anche per questi motivi, piuttosto che sperare che i Poli si sciolgano rapidamente per favorire l’apertura di nuove rotte via mare, sarebbe il caso di concentrarsi sull’obiettivo contrario: contrastare il cambiamento climatico, prima che il processo diventi completamente irreversibile.<p> <p> <p> <p>* quoted business    <p> <p> <p> <p>Fonti:  <p> <p>Bbc   <p> <p>Deutsche Welle   <p> <p><p> <p> <p> <p> <p> <p><p> <p> <p><p> <p>", "time": "2018-11-10T06:00:00+01:00", "type": "scienza"}
{"title": "L’Europa? Nel commercio mondiale non tutela ambiente e diritti sociali ", "url": "https://www.lastampa.it/2018/11/08/scienza/leuropa-nel-commercio-mondiale-non-tutela-ambiente-e-diritti-sociali-CZtL4wbzkdTO31Zf8f81GM/pagina.html", "review": "", "content": "<p> <p>“Come primo mercato al mondo per il consumo di beni e servizi, le nostre scelte riguardano molte centinaia di milioni di persone ogni giorno. Abbiamo quindi la responsabilità di garantire che queste scelte non mettano in pericolo i diritti umani, i diritti del lavoro, la protezione dell'ambiente”. <p> <p><p> <p>Era il 7 dicembre 2015 quando, con questa frase, la Commissaria europea al Commercio Cecilia Malmström strappava un applauso alla Conferenza di Amsterdam sulle politiche commerciali sostenibili.<p> <p><p> <p>Sono passati quasi tre anni da quella data, ma l’auspicio sembra essere rimasto sulla carta. Un nuovo rapporto dell’organizzazione ambientalista Fern rileva infatti l’incapacità, da parte dell’Unione europea, di garantire un commercio senza violazioni dei diritti umani e degrado degli ecosistemi. <p> <p><p> <p>“L'Ue ha assunto forti impegni per mitigare i cambiamenti climatici, fermare la deforestazione e rispettare i diritti umani, compresi i diritti comunitari sulla terra – scrivono gli analisti di Fern – Gli accordi commerciali in fase negoziale con paesi ad alta densità forestale rischiano, tuttavia, di minare questi impegni”. <p> <p><p> <p>Bruxelles sta infatti giocando partite delicate su diversi tavoli, nel tentativo di stringere accordi di libero scambio con una decina di paesi. Tra questi, i più ricchi di foreste secolari sono Indonesia, Malesia, Filippine e il blocco del Mercosur (Argentina, Brasile, Paraguay e Uruguay), tutte regioni fortemente interessate da deforestazione per la produzione di carne bovina, soia, olio di palma e legname. Il commercio di queste commodities, secondo uno studio condotto da un network di università svedesi, ha contribuito per il 40% alla deforestazione tropicale tra il 2000 e il 2011.<p> <p><p> <p>Proprio sui trattati commerciali, dunque, punta il dito il dossier di Fern: l’organizzazione è preoccupata che ad un aumento degli scambi corrisponda un picco del disboscamento legale e illegale, con annesse violazioni dei diritti delle comunità indigene e boom di CO2 in atmosfera. <p> <p><p> <p>In teoria, l’Unione europea ha già sottoscritto una serie di protocolli e convenzioni internazionali per la protezione ambientale: dall’Accordo sul clima di Parigi agli Obiettivi di sviluppo sostenibile dell’ONU, dal Piano d’azione su diritti umani e democrazia alla dichiarazione di New York. <p> <p><p> <p>Tuttavia, la politica commerciale finora ha viaggiato su un binario parallelo e gli scambi economici sono rimasti sostanzialmente svincolati da queste regole di buona condotta. Niente impedisce alle imprese europee di impostare i loro investimenti senza tener conto degli impegni presi dall’Ue su clima, ambiente e diritti, poiché gli accordi finora portati a termine e le bozze di quelli ancora in itinere non contengono meccanismi sanzionatori. Anzi, molto spesso vengono proposti come mezzo per far uscire i paesi meno sviluppati dalla povertà e integrarli nel mercato globale. È accaduto con la cosiddetta Everything But Arms (“Tutto eccetto le armi”), strategia commerciale che l’Ue ha messo in piedi nel 2001 per dare una spinta all’export di alcune regioni povere del mondo in Africa e Asia. La Cambogia, ad esempio, ha ottenuto l’accesso a dazio zero al mercato europeo per una vasta gamma di prodotti, tra cui lo zucchero. Ma la crescita degli investimenti in questo settore ha portato al moltiplicarsi di gravi abusi nei confronti delle comunità locali e ad un aumento della deforestazione. <p> <p><p> <p>Per alimentare il boom dello zucchero, il governo della Cambogia ha infatti distribuito concessioni a piene mani, con grandi imprese che hanno rapidamente sottratto le terre agli agricoltori e occupato quelle di proprietà comune. Migliaia di contadini sono stati costretti ad abbandonare le loro piccole aziende negli anni, ma Bruxelles ha mandato la prima ispezione soltanto lo scorso luglio. <p> <p><p> <p>Il problema potrebbe aggravarsi con il proliferare dei trattati commerciali: una ricerca pubblicata a maggio sulla rivista Land offre un quadro di come sia possibile, a livello globale, un simile accaparramento delle terre. Prendendo in esame cento paesi, lo studio rileva come la maggior parte delle comunità viva ancora in una sorta di limbo legale: aumentano le costituzioni che riconoscono la proprietà collettiva dei terreni, ma in tutto il mondo quasi 3 miliardi di abitanti delle zone rurali occupano 6 miliardi di ettari di terre pubbliche secondo norme consuetudinarie non sempre riconosciute dagli Stati. Per questi ultimi è abbastanza semplice rompere il tacito accordo quando si profilano possibili ritorni economici dalle concessioni rilasciate a grandi imprese transnazionali.<p> <p><p> <p>Una possibilità di limitare queste distorsioni, affermano gli ambientalisti, consisterebbe nel consentire alle organizzazioni della società civile di accedere ai tavoli delle trattative commerciali, ma finora è stato letteralmente impossibile. Sebbene l’organismo di mediazione europeo – che dovrebbe garantire il buon funzionamento delle istituzioni comunitarie – abbia più volte incitato la Commissione alla trasparenza, gli accordi di libero scambio continuano ad essere negoziati a porte chiuse. Al pubblico (e anche ai politici europei e nazionali) arrivano testi già consolidati, oppure bozze trafugate da qualche “manina” e rese pubbliche con una fuga di notizie. <p> <p><p> <p>Come garantire allora un commercio più equo e rispettoso degli impegni ambientali e umanitari solennemente sottoscritti dall’Europa? <p> <p>Secondo Fern “è necessario anteporre i diritti delle comunità a quelli delle imprese, obbligando queste ultime a rispettare gli obblighi internazionali. Occorre poi aprire una discussione trasparente e partecipata sul commercio e rafforzare i meccanismi di monitoraggio della società civile, già esistenti ma sottofinanziati e titolari di potere meramente consultivo”. Solo così può prendere corpo quella responsabilità di cui l’Europa dovrebbe farsi carico, come auspicava la Commissaria Malmström ormai tre anni fa.<p> <p><p> <p><p> <p> <p> <p> <p> <p><p> <p> <p><p> <p>", "time": "2018-11-08T23:15:48+01:00", "type": "scienza"}
{"title": "La Luna-clone. L’idea cinese per risparmiare sui lampioni ", "url": "https://www.lastampa.it/2018/11/12/scienza/la-lunaclone-lidea-cinese-per-risparmiare-sui-lampioni-AKZLCREKp59Mx2bkxEoBfN/pagina.html", "review": "", "content": "<p> <p>Fino a neanche un decennio fa l’industria cinese era vista - e un po’ era davvero - un’enorme fabbrica di scopiazzature a basso costo di prodotti occidentali. Ora lo stereotipo è ampiamente superato e in molti settori la Cina è all’avanguardia tecnologica. L’annuncio che si legge ora sul Quotidiano del Popolo, organo ufficiale del governo di Pechino, fa fare un ulteriore salto di qualità. Si entra nel tecno-pionerismo, anzi nell’astro-pionerismo mandarino. <p> <p><p> <p>C’è un istituto dal nome altisonante, “Chengdu Aerospace Science and Technology Microelectronics System Research Institute Co, Ltd” che ha decretato: stiamo per costruire e spedire nello spazio una mini-Luna fatta di specchi per riflettere la luce solare. E in pochissimo tempo, entro il 2020. “Per fare cosa?”, hanno chiesto al responsabile, Mr Wu. “Per illuminare una città di notte e farle risparmiare i costi dell’illuminazione notturna”. La città, in questione è appunto Chengdu, 15 milioni di abitanti, capoluogo della provincia dello Sichuan. Possibile che il costo di una Luna artificiale sia inferiore alla bolletta per i lampioni cittadini? È possibile: secondo i calcoli degli ingegneri cinesi, con la Luna-bis si risparmierebbero circa 170 milioni di dollari annui di costi energetici.<p> <p><p> <p>Molte le perplessità di questa operazione. Alcune le descrive lo stesso Quotidiano del Popolo. Siamo sicuri che “illuminare la notte”, anche se fa risparmiare, sia un bene? A parte il venire meno delle osservazioni astronomiche, le preoccupazioni maggiori riguardano i rischi da sovradosaggio del cosiddetto “inquinamento luminoso”. Il ciclo veglia-sonno sarebbe alterato, soprattutto negli animali, che non hanno tende o serrande dietro cui proteggersi. Ma i tecnici del progetto-Luna replicano: “anche se fino a otto volte più intenso di quello lunare, è pur sempre un bagliore crepuscolare, non luce diurna”. <p> <p><p> <p>Altri dubbi li instilla la BBC, che ha dedicato un approfondimento sul tema. La perplessità tecnica principale riguarda l’orbita del satellite artificiale, prevista a 500 km di distanza dalla Terra. Ma per concentrare la luce riflessa in modo fisso su un unico punto del pianeta, Chengdu, dovrebbe raggiungere una quota geostazionaria (a cui cioè il satellite ruota attorno alla Terra con identica velocità angolare) di 37 mila chilometri. In più, sostiene la BBC, siamo sicuri che questo progetto, così colossale, possa disporre di finanziamenti pubblici? Perché l’Istituto di Scienze Aerospaziali di Chengdu non è pubblico: e quel “Ltd” finale, in effetti, sta a testimoniare che si tratta di una società di capitali, privata. <p> <p><p> <p>C’è il rischio che si ripeta l’esito del vero primo esperimento di illuminazione para-lunare: “Znamya”. Era un progetto russo, messo in pratica – e in orbita - nel febbraio 1993: il satellite aveva una superficie riflettente di 20 metri quadrati e si appoggiava alla stazione spaziale Mir. Doveva illuminare una manciata di chilometri quadrati di Siberia. Funzionò, sì, ma per qualche giorno, poi la struttura si disintegrò al rientro a terra.<p> <p><p> <p>* quoted business  <p> <p><p> <p>Fonti: <p> <p>- PEOPLE’S DAILY ONLINE  <p> <p>- BBC <p> <p><p> <p><p> <p><p> <p> <p> <p> <p> <p><p> <p> <p><p> <p>", "time": "2018-11-12T05:00:00+01:00", "type": "scienza"}
{"title": "Via libera dell'Europarlamento al pacchetto energia pulita ", "url": "https://www.lastampa.it/2018/11/13/scienza/via-libera-delleuroparlamento-al-pacchetto-energia-pulita-2iyI1vEoeTbmLJ4nwSyFMM/pagina.html", "review": "", "content": "<p> <p>Le norme ambiziose che avviano l’Europa verso una rivoluzione energetica sono state votate oggi, 13 novembre, nella plenaria del Parlamento Europeo, a Strasburgo. L’Europa ha preso l’iniziativa, rafforzando il ponte - tra le politiche odierne e la neutralità rispetto al clima entro la fine del secolo - costruito con l’accordo di Parigi.<p> <p><p> <p>Stamattina, il voto di tre importanti dossier legislativi che fanno parte del pacchetto Energia pulita per tutti gli europei: l’efficienza energetica, le energie rinnovabili e la governance dell'Unione dell'energia. “E’ stato un lavoro di squadra” afferma la correlatrice francese Michèle Rivasi (Verdi/ALE). “Guardiamo la legislatura nell’arco dei 5 anni: indica agli antieuropei che cosa può fare un’Europa unita.”<p> <p><p> <p>Il primo obiettivo della nuova legislazione prevede che l'efficienza energetica nell'UE sia migliorata del 32,5% entro il 2030, mentre la quota di energia prodotta da fonti rinnovabili deve raggiungere almeno il 32% del consumo finale lordo dell'UE. Entrambi gli obiettivi saranno rivisti entro il 2023 e potranno solo essere innalzati.<p> <p><p> <p>La governance per realizzare l’Unione dell’energia introduce l’obbligo per ogni Stato membro di presentare un \"piano nazionale integrato per l'energia e il clima\" decennale - con obiettivi, contributi, politiche e misure nazionali - entro il 31 dicembre 2019 e successivamente ogni dieci anni. “Se vogliamo essere credibili” sostiene il portoghese Carlos Zorrinho (S&amp;D) “dobbiamo realizzare gli obiettivi che ci siamo prefissati. È una grande opportunità strategica.”<p> <p><p> <p>Una politica vincente per tutti gli europei che porterà a un’indipendenza energetica e geopolitica, sciogliendo i lacci che ci uniscono al gas e al petrolio. “Risparmio energetico” sostiene il tedesco Jo Leinen (S&amp;D) “significa far risparmiare le famiglie: l’energia del sole è gratis, a differenza di quanto paghiamo ogni giorno a Putin per il gas e al Medio Oriente per il petrolio”. Se vogliamo costruire una Europa forte, non possiamo continuare a dipendere da importazioni che non ci rendono politicamente indipendenti. Le decisioni prese avranno anche un’altra conseguenza: il monopolio della produzione dell’energia non sarà più nelle mani di poche grandi società, ma ogni singolo cittadino potrà autoconsumare, immagazzinare e vendere energia da fonti rinnovabili a un prezzo pari almeno al valore di mercato. “Viene sancito il principio base secondo il quale l'autoconsumo non è soggetto a oneri, che possono essere imposti dallo Stato solo a precise condizioni. Ciò che è accaduto in Italia, Spagna e altrove dimostra che questi diritti non erano affatto scontati. Inoltre, finalmente viene fatta trasparenza sui sussidi alle fonti fossili inquinanti. Gli Stati membri infatti saranno obbligati a dichiarare tutti i sussidi nazionali all’energia e dovranno fornire un piano sulla graduale eliminazione delle fonti fossili” dichiara Dario Tamburrano (M5S).<p> <p><p> <p>L’applicazione della legislazione determinerà importanti riduzioni del consumo energetico, bollette più basse e una migliore salute, contribuendo a combattere la povertà energetica, che colpisce 5 milioni di italiani, ovvero l'8% della popolazione. E sarà uno stimolo alla competitività dell'industria europea, che si tradurrà in ulteriori investimenti, crescita e occupazione, in particolare nel settore delle costruzioni e dell’innovazione. “Tutela dell’ambiente e la competitività delle imprese devono andare di pari passo” dichiara la francese Angélique Delahaye (PPE).<p> <p><p> <p>Un risvolto importante anche per i biocarburanti. Al bando l’olio di palma, a partire dal 2030 non sarà più considerato una fonte di energia rinnovabile. Verranno eliminati progressivamente i biocarburanti di prima generazione che comportano un elevato rischio di deforestazione e di \"cambiamento indiretto di destinazione dei terreni\". A partire dal 2019, il contributo dei biocarburanti di prima generazione sarà gradualmente eliminato, fino a raggiungere quota zero nel 2030. Via libera invece a quelli di seconda generazione. “Abbiamo disincentivato gli investimenti nella nuova produzione di biocarburanti per le colture alimentari” dichiara il relatore portoghese per le energie rinnovabili José Blanco López (S&amp;D)“e abbiamo spinto per i biocarburanti avanzati. Siamo anche riusciti a rafforzare l'autoconsumo come diritto, e abbiamo incluso il desiderio del Parlamento di vietare fino al 2026 le spese e le tasse sull'energia autoconsumata\".<p> <p><p> <p>Ora protagonisti sono gli Stati membri che dovranno trasformare la nuova normativa in fatti concreti. A partire dall’Italia, che per iniziare dovrà mettere uno stop alle sovvenzioni dirette e indirette dei combustibili fossili, ed eliminare tutte le pastoie burocratiche e leggi che remano contro gli incentivi verso le energie rinnovabili, come la legge di “scambio sul posto”, che ora prevede di utilizzare l’energia solo se il luogo di produzione coincide con il luogo dell’autoconsumo.<p> <p><p> <p> <p> <p> <p> <p><p> <p> <p><p> <p>", "time": "2018-11-13T19:57:35+01:00", "type": "scienza"}
{"title": "Noi, esseri ecologici ", "url": "https://www.lastampa.it/2018/11/14/scienza/noi-esseri-ecologici-qxVDDVpSzuRfYcTh9D3byH/pagina.html", "review": "", "content": "<p> <p>Se “Being John Malkovich” (come si intitolava l’eccentrico e interessante film del 1999 di Spike Jonze) non è propriamente da tutti, tutti possiamo però Being Ecological, come da titolo originale del libro di Timothy Morton. Un testo che rinverdisce – lo possiamo dire in senso letterale – il filone della filosofia dell’ambiente, che ha avuto nei decenni scorsi alcuni momenti di fulgore. L’autore di “Noi, esseri ecologici” (Laterza, pp. 213, euro 16) insegna nella texana Rice University di Houston, ed è stato definito dal Guardianil «profeta filosofico dell’Antropocene». <p> <p> <p> <p>Un pensatore di stoffa vera, di quella che potremmo classificare come filosofia ecologica (ed ecologista) teoretica, ma è un anglosassone, e la tradizione di uno stile di scrittura finalizzato a farsi comprendere (e pure brillante, nella fattispecie) agisce virtuosamente con forza. Un certo paradosso (molto postmoderno), perché Morton si muove lungo i lidi del decostruzionismo, tra Jacques Derrida e Martin Heidegger. E, infatti, respinge anche per questo i paradigmi razionalistici e cartesiani, così come l’orientamento analitico nell’eterna querelle intorno al mind-body problem. <p> <p> <p> <p>Ci ritroviamo così per le mani un volume che non si rivolge ai già convinti della bontà della causa ambientalista, ma a tutti gli altri, le persone che non risultano già attivate rispetto ai temi ecologici e che l’autore invita a considerare già ecologiche. Giustappunto, poiché «noi siamo l’ambiente» (senza se e senza ma). E, quindi, a suo giudizio si rivelano piuttosto controproducenti tanto la comunicazione “terroristica” e terrorizzante sull’apocalisse ambientale prossima ventura che l’approccio numerico e basato sul dato, troppo razionale e poco emozionale. Morton ne suggerisce invece uno più empatico – quasi, verrebbe da dire, in termini dinudging e spinta gentile –, come pure capace di valorizzare la dimensione estetica della nostra esperienza “con e nella” natura (e, al proposito, sono numerose le sue collaborazioni con artisti importanti della scena contemporanea). E la parola magica è «giaità», la capacità di sintonizzarsi con la natura, la biosfera e gli altri esseri viventi (umani e non umani), nel nome di un nuovo olismo alternativo.<p> <p> <p> <p>@MPanarari <p> <p> <p> <p> <p> <p> <p> <p><p> <p> <p><p> <p>", "time": "2018-11-14T05:00:00+01:00", "type": "scienza"}
{"title": "Orrore: in Sudafrica leoni allevati per essere cacciati e uccisi ", "url": "https://www.lastampa.it/2018/10/02/scienza/orrore-in-sudafrica-leoni-allevati-per-essere-cacciati-e-uccisi-Ev8LiiubmxwYvTOTGsAt4H/pagina.html", "review": "", "content": "<p> <p>In soli dieci giorni lo scorso agosto sono uscite 2 ricerche investigative sull’allevamento di leoni in cattività in Sudafrica e il commercio delle loro ossa sui mercati, legali e illegali, del Sud Est Asiatico. Il primo dei due report è The Extinction Business curato dalla EMS Foundation con BAN - Animal Trading, due organizzazioni impegnate a denunciare lo sfruttamento degli animali in Sudafrica; il secondo - The economics of captive predator breeding in South Africa - è stato prodotto dal South African Institute of International Affairs (SAIA). Vi ha collaborato anche Ian Michler, tra gli autori del documentario Blood Lions, che nel 2016 riuscì per la prima volta a filmare che cosa accade dietro i cancelli dei ranch che allevano leoni per la caccia su commissione (canned hunting). Il commercio di ossa di Panthera leo ha ormai assunto dimensioni industriali in Sudafrica e rischia di compromettere la reputazione del Paese e il suo fiorente turismo, entrambi orientati sulla conservazione delle specie nei loro habitat selvaggi. Secondo il SAIA tutto questo potrebbe far perdere alle casse dello Stato qualcosa come 54 miliardi di Rand nel prossimo decennio, con un declino del volume di turisti del 44,9%. Chi ama il Sudafrica per i suoi maestosi leoni selvaggi deciderà insomma di boicottare il Paese in nome di un minimo di etica ambientale. <p> <p><p> <p>Entrambe le indagini sono uscite a ridosso della decisione del DEA, il Ministero dell’Ambiente sudafricano, di alzare la quota di scheletri esportabili da 800 a 1500. Nessuna consultazione pubblica o scientifica ha sostenuto questa decisione, benché il Ministero si sia appoggiato su di uno studio “ad interim” del novembre 2017, anch’esso non ancora pubblico, che fa il punto sull’allevamento dei predatori. Il Sudafrica è del tuto legittimato a fare quel che fa con i suoi leoni. Il leone è classificato, secondo il regolamento internazionale CITES, in Appendix II e questo permette al Sudafrica di poter vendere parti del corpo di esemplari nati e cresciuti in cattività. <p> <p>Nel 2016, durante la COP17 della IUCN, proprio a Johannesburg, una cordata di nazioni si batté per spostare il leone, le cui popolazioni sono crollate negli ultimi 20 anni, in Appendix I e di bloccare così ogni tipo di commercio, ma il Sudafrica si oppose e vinse. La ricerca del SAIA ha lo scopo di quantificare quanto vale in termini economici questo business che avviene sotto l’ombrello ideologico “dell’utilizzo sostenibile e della dottrina di una economia della wildlife”. <p> <p><p> <p>  <p> <p> <p> <p> <p><p> <p> <p><p> <p>", "time": "2018-10-02T03:00:00+01:00", "type": "scienza"}
{"title": "Politici e cittadini sappiano che non c’è più tempo", "url": "https://www.lastampa.it/2018/11/10/scienza/politici-e-cittadini-sappiano-che-non-c-pi-tempo-aJFWVI0uX0ESIUJoPFngUK/premium.html", "review": "", "content": "<p> <p>Il nuovo report dell’IPCC, insieme alla ripresa delle emissioni mondiali di gas serra, certifica che la finestra per contenere l’aumento della temperatura globale entro 1,5 gradi potrebbe essere ormai chiusa. Il limite dei 2 gradi di aumento della temperatura globale rispetto al periodo preindustriale non sarebbe sufficiente a preservarci da una serie di effetti negativi rilevanti, generati dal cambiamento climatico. Per questo l’Accordo sul clima di Parigi ha chiesto di fare ogni sforzo poss... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "10 novembre 2018", "type": "scienza"}
{"title": "MAcA di Torino, in mostra la plastica che soffoca gli oceani", "url": "https://www.lastampa.it/2018/10/04/scienza/maca-di-torino-in-mostra-la-plastica-che-soffoca-gli-oceani-4Z4zB87a4QqADMlG0jTjSL/premium.html", "review": "", "content": "<p> <p>Il centro della sala convegni del MAcA, il Museo A come Ambiente di Torino , è in questi giorni ingombro di un grosso mucchio di rifiuti di plastica. I visitatori gli girano attorno come fosse un totem e intanto si capisce che con lo sguardo stanno facendo un rapido inventario di ciò che riescono a riconoscere. Reti da pesca di nylon, pneumatici, bidoni, cassette della frutta, bottiglie e contenitori di ogni forma, polistirolo, gomma piuma, boe galleggianti, pinne, giocattoli, spazzolini da ... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "04 ottobre 2018", "type": "scienza"}
{"title": "Riscaldamento globale, anche l’inquinamento da plastica tra le cause ", "url": "https://www.lastampa.it/2018/10/05/scienza/riscaldamento-globale-anche-linquinamento-da-plastica-tra-le-cause-msyj6Cko1by0zoWu8slVTK/pagina.html", "review": "", "content": "<p> <p>I rifiuti di plastica dispersi nell’ambiente e nelle acque contribuiscono al riscaldamento globale. È questa la scoperta che arriva da un gruppo di ricercatori che ha eseguito numerosi test al largo delle isole Hawaii e che ne ha pubblicato i risultati sulla nota rivista scientifica PlosOne. La ricerca è allarmante: la plastica, degradandosi, emette in particolare due gas a effetto serra molto pericolosi, l’etilene e il metano. Quest’ultimo è nello specifico molto potente: benché resista meno nell’atmosfera rispetto all’anidride carbonica, è capace di produrre un riscaldamento 25 volte superiore a quello generato dalla CO2.<p> <p> <p> <p>LA PERICOLOSITÀ DEL POLIETILENE <p> <p>La plastica non è mai stata riconosciuta come una fonte di gas serra, per questo non viene annoverata tra le cause del cambiamento climatico. Eppure la ricerca evidenzia come la presenza di questi gas aumenterà man mano che la plastica si andrà ad accumulare nell’ambiente perché il processo di decomposizione del materiale, causato da vari e diversi fattori ambientali quali luce, calore, umidità, ossidazione chimica e attività biologiche, porta a cambiamenti fisici e chimici nella sua struttura. <p> <p><p> <p>Ma la plastica non si degrada solo quando viene gettata in acqua. Anzi, la situazione è peggiore se l’irradiamento solare avviene in ambiente asciutto: la produzione di etilene è 76 volte maggiore che non in quello acquatico. I ricercatori Sarah-Jeanne Royer, Sara Ferrón e Samuel T. Wilson dell’università delle Hawaii hanno osservato la degradazione delle plastiche più comuni (policarbonati, acrilici, polipropilene, polietilene) per un periodo di circa sette mesi arrivando alla conclusione che il polimero più prolifico in termini di produzione di gas serra – in particolare di quelli sopra citati – è il polietilene, già noto per il rilascio di additivi nell’ambiente sempre a causa del processo di decomposizione.<p> <p><p> <p>Purtroppo bisogna anche considerare che il polietilene è il polimero sintetico più usato in assoluto: rappresenta infatti il 36 per cento della plastica prodotta al mondo. Dagli imballaggi ai contenitori, dal rivestimento interno delle confezioni ai giocattoli, dai tubi ai tappi, questo materiale è utilizzato per una miriade di prodotti di largo consumo e di conseguenza è anche il rifiuto plastico più diffuso nell’ambiente.<p> <p> <p> <p>IL RUOLO DELLE MICROPLASTICHE <p> <p>La degradazione della plastica nell’ambiente porta anche alla formazione di unità più piccole, le cosiddette microplastiche, moltiplicando quindi la superficie del materiale soggetto a decomposizione, e accelerando così la produzione di gas serra. Dato il ritmo con cui la plastica viene prodotta e usata, il fatto che se ne ricicla solo il 15 per cento a livello globale e che oltre 12 milioni di tonnellate finiscono in mare ogni anno, l’emissione di metano ed etilene rischia di continuare ad aumentare, ponendo seri problemi in fatto di clima.<p> <p> <p> <p>“Al computo, si devono aggiungere anche tutti quei rifiuti dispersi sulla terraferma, nelle città, nelle discariche, nei materiali da costruzione e persino dai vestiti”, afferma Sarah-Jeanne Royer nella sua ricerca. “A causa della longevità di questo materiale e della grande quantità di plastica che persiste nell’ambiente, le domande relative al suo contributo ai livelli globali di metano ed etilene dovrebbero essere prioritarie e prese in considerazione dalla comunità scientifica”. Per Royer e i suoi colleghi la soluzione è una sola: fermare la produzione di plastica, specialmente quella monouso, alla sorgente.<p> <p><p> <p> <p> <p> <p> <p><p> <p> <p><p> <p>", "time": "2018-10-05T02:00:00+01:00", "type": "scienza"}
{"title": "Italia, l’e-mobility revolution è iniziata ", "url": "https://www.lastampa.it/2018/10/04/scienza/italia-lemobility-revolution-iniziata-ICBcdT0du4HPNZu6hBb1CL/pagina.html", "review": "", "content": "<p> <p>La mobilità elettrica ormai è realtà: quattro milioni di veicoli venduti nel mondo, immatricolazioni di auto elettriche e ibride plug-in raddoppiate in Italia nei primi 8 mesi del 2018 rispetto allo stesso periodo dell’anno precedente. La cosiddetta “e-mobility revolution”, nonostante le resistenze di alcuni settori e di quella parte di opinione pubblica più ostile alle innovazioni, è dunque iniziata. Del resto, se l’elettrificazione dei trasporti ha stentato a decollare fino ad ora, soprattutto nel nostro Paese, tra le principali ragioni ci sono sicuramente state il basso numero di modelli di auto e moto elettriche disponibili, i limiti di questi stessi in termini di autonomia e soprattutto infrastrutture inadeguate. <p> <p><p> <p>Per i primi due aspetti si sta finalmente muovendo il settore automotive, ormai pronto per un massiccio lancio sul mercato di modelli elettrici, in particolare nel corso dei prossimi due anni. Alla questione delle infrastrutture, ben più che le amministrazioni pubbliche, sta invece pensando il settore energetico e delle utility. In Italia, il principale player in questo senso è sicuramente il Gruppo Enel, impegnato in un investimento da oltre 300 milioni di euro per l’installazione di circa 14mila colonnine di ricarica su tutto il territorio nazionale entro il 2022. “L'Italia parte da una posizione di vantaggio – sottolinea l’ad Francesco Starace – perché ha una rete già completamente digitalizzata”, ma il lavoro da fare è ancora molto.<p> <p><p> <p>Se ne è recentemente parlato presso l’autodromo di Vallelunga, dove la multinazionale ha dato vita all’Enel X e-Mobility Hub, primo polo per lo sviluppo delle tecnologie di mobilità elettrica di Enel X, società del Gruppo creata lo scorso anno con lo scopo di sviluppare soluzioni innovative e digitali per una diffusione su larga scala degli EV e di strutture che ne permettano la circolazione. Nel corso dell’evento, durante il quale si sono anche potuti testare in pista diversi veicoli elettrici, sono stati elencati i numeri della silenziosa rivoluzione dell’e-mobility italiana. <p> <p><p> <p><p><p><p><p><p> <p>Il responsabile Enel X, Francesco Venturini <p> <p><p> <p>Due sue tutti: 680 e 4.300, rispettivamente le nuove colonnine ad oggi installate e gli accordi siglati da Enel X con alcuni attori del mondo industriale e commerciale, oltre che con i soggetti più virtuosi delle pubbliche amministrazioni per la creazione di nuove infrastrutture di ricarica. Impegni presi insomma con soggetti anche molto diversi tra loro, ma che avendo un obiettivo comune stanno già portando all’installazione di circa 80 nuove colonnine ogni settimana. <p> <p> <p> <p>A queste si devono aggiungere le 180 colonnine Fast Recharge (di cui 100 già installate) del progetto finanziato dalla Comunità europea EVA+, capaci di ricaricare un veicolo elettrico in circa 20 minuti e progettate perlopiù per le strade ad alta percorrenza. C’è poi Ionity, joint venture fra i colossi dell’auto BMW, Daimler, Ford, Porsche e Audi (gli ultimi due parte del Gruppo Volkswagen) perla creazione di un rete di ricarica HPC pan-europea a cui sta collaborando anche Enel X per l’installazione e la gestione delle prime infrastrutture “ultrafast” del Belpaese: 20 siti che ospiteranno fino a 6 colonnine ciascuno, in grado di ricaricare completamente in 15-30 minuti sia i veicoli elettrici odierni che quelli di prossima generazione.<p> <p><p> <p>Presentate durante l'evento laziale anche le “Intelligent charging solutions” di Enel X, a partire dalla cosiddetta “famiglia Juice”, gamma di soluzioni di ricarica per privati, aziende e pubblica amministrazione. Vera star di questa “famiglia” il Juice Lamp, già ribattezzato “lampione intelligente”, in grado di integrare l’illuminazione pubblica (a LED) con l’infrastruttura di ricarica. Attira effettivamente l’attenzione per la sua multifunzionalità: gestito anche da remoto e predisposto per videosorveglianza, monitoraggio della qualità dell’aria e connettività al Web in fibra o con WiFi, consente la ricarica contemporanea di due auto elettriche, sia con App che con card. <p> <p><p> <p>“La mobilità elettrica è oggi, non il futuro. I dati di crescita delle immatricolazioni dei veicoli elettrici in Italia sono confortanti e aprono enormi prospettive anche per la filiera delle imprese italiane coinvolte”, ha fatto presente il responsabile Enel X, Francesco Venturini: “C’è però ancora molto da fare e per promuovere appieno il settore nel nostro Paese crediamo sia necessario elaborare un quadro di intesa Stato-Regioni, per armonizzare e uniformare le regole comunali e la distribuzione delle infrastrutture”. <p> <p> <p> <p>Presente all’evento di Vallelunga anche Gianfranco Pizzuto, già cofondatore della Fisker Automotive e pioniere della mobilità elettrica tricolore che, reduce dal suo viaggio da Salisburgo a Oslo in meno di trenta ore con una 500 elettrica, come EV Brand Ambassador di Jaguar Land Rover Italia ha ricevuto in dotazione una nuova i-Pace. “Finalmente anche in Italia sembra si sia arrivati a un punto di svolta, dopo anni di rinvii e tentennamenti”, ha affermato Pizzuto: “Quello a Vallelunga è stato un evento molto interessante, e i progetti presentati mi piacciono molto. Ora manca il passo finale verso la pratica, e vorrei vedere concretamente la loro esecuzione sul territorio italiano. Non è più tempo di aspettare. Anche perché se non faremo noi la svolta a livello nazionale verso la mobilità elettrica e tutto ciò che essa comporta (sviluppo infrastrutture, digitalizzazione ecc.) ci verrà presto imposta da fuori. Basti vedere quanto stanno già facendo in questo senso gli USA, alcuni Paesi europei e soprattutto la Cina”.<p> <p><p> <p> <p> <p> <p> <p><p> <p> <p><p> <p>", "time": "2018-10-04T06:00:00+01:00", "type": "scienza"}
{"title": "L’Africa tenta il decollo. Ma le manca l’energia", "url": "https://www.lastampa.it/2018/10/06/scienza/lafrica-tenta-il-decollo-ma-le-manca-lenergia-u7EGgsT2YSGJ1VS1DgXYFN/premium.html", "review": "", "content": "<p> <p>Insomma, l'Africa cresce o no? Sta circolando nelle cancellerie d'Occidente una cartellina con un dato che influenza non poco i decision makers dei paesi sviluppati. Il continente africano cresce sensibilmente: +5% il Pil aggregato. Scontato l'impatto sui responsabili politici europei: ma allora perché questi enormi flussi migratori? In realtà le cose non stanno così. A fronte di alcuni paesi che stanno in effetti galoppando, come Nigeria ed Egitto - che entreranno tra le prime quindici eco... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "06 ottobre 2018", "type": "scienza"}
{"title": "Clima, l'appello degli scienziati ai governi: “Oltre 1,5 gradi, barriera corallina distrutta” ", "url": "https://www.lastampa.it/2018/10/08/scienza/clima-lappello-degli-scienziati-ai-governi-oltre-gradi-barriera-corallina-distrutta-W2r7PlO7QPNdrUjBgVd9NL/pagina.html", "review": "", "content": "<p> <p>Mettere in atto sforzi su larga scala, senza precedenti e con rapidità se si vuole conservare almeno una piccola parte della barriera corallina e limitare in media a una ogni secolo le estati senza ghiaccio nel mar Artico, dandosi come obiettivo reale quello di mantenere il riscaldamento globale entro 1,5°. È questo l'appello che gli scienziati dell'Ipcc, il panel che sotto l'egida Onu valuta gli effetti dei cambiamenti climatici, lanciano in extremis ai politici nell'ultimo documento appena pubblicato. Dopo l'accordo sul clima di Parigi, che si era chiuso con l'obiettivo di mantenere il riscaldamento climatico “ben al di sotto dei 2°”, il team internazionale di ricercatori ha elaborato un rapporto speciale, su richiesta degli stessi Paesi, sugli impatti che comporterebbe un aumento delle temperature di 1,5° in confronto al limite massimo dei 2°.<p> <p><p> <p>Gli impegni presi fin qui dagli stati per contrastare il cambiamento climatico sono lontani dall'obiettivo auspicato dalla scienza: con un riscaldamento di circa 1° già oggi ed effetti pesantissimi, le politiche annunciate al momento ci porteranno dritte a un aumento medio delle temperature di 3° entro il 2100. Altre azioni dovranno aggiungersi, e la capacità di mantenersi entro il limite più ambizioso di 1,5°, spiegano gli scienziati, sarà cruciale per gli ecosistemi, le popolazioni, l'economia e la giustizia sociale, aspetto quest'ultimo su cui il rapporto insiste molto. Il documento contiene indicazioni precise sulle diverse possibili strade per raggiungere l'obiettivo, a dimostrazione che questo è ancora alla portata dei governi se questi lo vorranno.<p> <p><p> <p>I rischi dei 2°: barriera corallina distrutta e notti più calde di 6°<p> <p>All'apparenza tra il target di 1,5° e 2° passano solo pochi decimali, ma nella sostanza gli impatti per uomo e ambiente sarebbero di portata molto maggiore nel secondo caso, per quanto riguarda temperature, calore estremo, pesanti precipitazioni e siccità. “Ogni pezzettino in più di riscaldamento conta, specialmente perché un global warming di 1,5° o maggiore aumenta il rischio di cambiamenti durevoli o irreversibili, come la perdita di alcuni ecosistemi”, spiega Hans-Otto Pörtner, co-chair del secondo gruppo di lavoro Ipcc, dedicato a valutare impatti, adattamento e vulnerabilità. Tradotto in esempi concreti, significa per esempio che nel caso di un riscaldamento di 1.5° rispetto a 2°, l'innalzamento del livello del mare sarebbe minore di 10 cm, coinvolgendo così fino a 10 milioni di persone in meno nei rischi ad esso correlati. Alle medie latitudini nelle giornate più calde si avrebbero temperature maggiori di 3° anziché di 4°, mentre alle alte latitudini le notti fredde arriverebbero a riscaldarsi di 4,5° nello scenario migliore, fino a ben 6° in più nel caso di un riscaldamento globale di 2°. Con un aumento di 2°, anche l'Artico soffrirebbe in maniera ancora più pesante: i casi di estati senza ghiaccio in mare avrebbero una probabilità di verificarsi almeno una volta ogni dieci anni, anziché una ogni secolo. Se, pur rispettando il target estremo dell'accordo di Parigi, l'aumento delle temperature arriverà a 2°, porterebbe con sé il rischio di perdita irreversibile di molti ecosistemi, compresi quelli marini e costieri: la stessa barriera corallina andrebbe praticamente distrutta. Raggiungendo l'obiettivo degli 1,5°, il suo declino sarebbe molto significativo (tra il 70% e il 90%), ma potrebbe almeno rimanere una piccola traccia della bellezza andata perduta.<p> <p><p> <p>Stress idrico e insicurezza alimentare<p> <p>Non è però solo una questione di conservazione della natura: elevata biodiversità ed ecosistemi in equilibrio si traducono infatti in sicurezza alimentare e idrica, contribuiscono al contrasto della povertà e alimentano molti settori economici. Mantenere il riscaldamento entro 1,5°, scrivono gli scienziati, potrebbe ridurre fino al 50% la popolazione mondiale esposta a stress idrici causati dai cambiamenti climatici rispetto a un aumento della temperatura di 2°. Tra le attività economiche, l'esempio della pesca è impressionante: con mezzo grado di aumento in più si passerebbe da una perdita di pescato di 1,5 milioni di tonnellate a oltre 3 milioni di tonnellate. “Molti bisogni di adattamento saranno minori per un global warming di 1,5° rispetto a 2°”, chiariscono gli scienziati.<p> <p><p> <p>Le possibili strade: azzerare il carbone, puntare sulle rinnovabili<p> <p>Nella sintesi del rapporto per i politici, per mantenere il riscaldamento entro 1,5° con limitati sforamenti gli scienziati raccomandano di ridurre le emissioni di CO2 del 45% entro il 2030 rispetto ai livelli del 2010, arrivando ad azzerarle nel 2050. Senza azioni di questa portata e se la temperatura continuerà a crescere ai ritmi correnti, si arriverà a un aumento delle temperature di 1,5° tra il 2030 e il 2052, con spazi di azione sempre più ridotti. “I prossimi anni sono probabilmente i più importanti della nostra storia”, dice senza mezzi termini la co-chair del secondo gruppo di lavoro Ipcc Debra Roberts. Dunque, che fare? Sul fronte dell'energia, gli scienziati consigliano di aumentare l'efficienza, puntare sull'elettrificazione e sulle rinnovabili, che dovranno fornire il 70%-85% dell'elettricità nel 2050, mentre il carbone dovrebbe essere ridotto al massimo al 2%. Le industrie dovrebbero tagliare le proprie emissioni di CO2 di una quota compresa tra il 75% e il 90%, mentre nei trasporti la quota di energia a basse emissioni dovrebbe passare da meno del 5% nel 2020 al 35%-65% nel 2050.<p> <p><p> <p>Gli scienziati chiamano alla giustizia sociale<p> <p>Nella sintesi per i politici, gli scienziati ricordano a più riprese la necessità di garantire giustizia sociale: “Gli sforzi per limitare il riscaldamento a 1,5° possono andare di pari passo con il contrasto alla povertà e alle disuguaglianze. Ridurre le emissioni produrrà benefici per la sicurezza alimentare. C'è bisogno di considerare etica ed equità per fare in modo che gli impatti negativi dei cambiamenti climatici e gli sforzi non si distribuiscano in maniera sproporzionata”, avverte il docente dell'università di Reading Chuks Okereke, autore principale del capitolo dedicato a sviluppo sostenibile, sradicamento della povertà e riduzione delle diseguaglianze.<p> <p><p> <p><p> <p><p> <p><p> <p> <p> <p> <p> <p><p> <p> <p><p> <p>", "time": "2018-10-08T03:30:00+01:00", "type": "scienza"}
{"title": "Torna la “Settimana del Pianeta Terra”, il Festival delle Geoscienze ", "url": "https://www.lastampa.it/2018/10/08/scienza/torna-la-settimana-del-pianeta-terra-il-festival-delle-geoscienze-2zsTVX6geJYcLi7Sag8mvJ/pagina.html", "review": "", "content": "<p> <p>Ripercorrere le tracce delle orme fossili umane fra le più antiche al mondo nel Casertano, vestire i panni dei pionieri nella corsa all'oro in Valle d'Aosta, toccare con mano i segni lasciati dai terremoti nel cuore della Capitale, scoprire i misteri dei fondali del Lago d'Iseo grazie ad una telecamera comandata da un subacqueo. Sono tante le avventure da vivere con i geoeventi proposti dalla “Settimana del Pianeta Terra”, il Festival delle Geoscienze in programma dal 14 al 21 ottobre che con il patrocinio di  Ispra , l’Istituto Superiore per la Protezione e la Ricerca Ambientale - offrirà a tutti la possibilità di conoscere da vicino il patrimonio naturalistico italiano.  <p> <p>  <p> <p>Escursioni guidate su montagne e ghiacciai, alla scoperta di isole e paesaggi marini, trekking sui vulcani, intorno a grandi laghi o lungo il corso dei fiumi; ma anche laboratori didattici e sperimentali dedicati alla ricerca scientifica per adulti e bambini, incontri con i ricercatori nei musei, conferenze e workshop, senza tralasciare momenti più conviviali come degustazioni di prodotti tipici e passeggiate nei centri storici: cosìnella sua sesta edizione la Settimana del Pianeta Terrasarà ricca di eventi per diffondere la cultura del rispetto dell’ambiente e della cura del territorio. L'obiettivo del festival è quello di evidenziare, infatti, il ruolo strategico delle geoscienze nella prevenzione dei rischi naturali e nella salvaguardia dell’ambiente, raccontando l’appassionante mondo della ricerca scientifica. <p> <p> <p> <p><p><p><p><p><p> <p>“La Settimana del Pianeta Terra vede aumentare ogni anno la partecipazione di cittadini, studenti, associazioni geo-naturalistiche, università, enti parco, musei e istituzioni - commenta Silvio Seno, Professore ordinario di Geologia strutturale presso l’Università degli Studi di Pavia e co-responsabile del Festival. L'obiettivo è quello di diffondere il più possibile la consapevolezza delle possibilità che la scienza ci offre per migliorare la qualità della vita. Tutto ciòsi può raggiungere facendo crescere il dialogo tra scienziati e politici, perseguendo un cambiamento culturale di lungo periodo. Per questo auspichiamo che sempre più realtà aderiscano alla nostra iniziativa”. <p> <p> <p> <p>Per informazioni:  www.settimanaterra.org <p> <p> <p> <p> <p> <p> <p> <p><p> <p> <p><p> <p>", "time": "2018-10-08T02:00:00+01:00", "type": "scienza"}
{"title": "Domani in edicola con La Stampa c’è Tuttogreen #42 ", "url": "https://www.lastampa.it/2018/10/08/scienza/domani-in-edicola-con-la-stampa-c-tuttogreen-ICsNR7uYZ7yBcjnuZEqmeP/pagina.html", "review": "", "content": "<p> <p>Domani, all’interno de “La Stampa”, potrete trovare il numero 42 di Tuttogreen, il magazine mensile gratuito del nostro giornale dedicato ai temi della natura e della sostenibilità, della green economy e del “vivere e consumare” green. <p> <p> <p> <p>Su questo numero, un focus di Paolo Mastrolilli sul primo premio Nobel per l’Economia dedicato agli studiosi americani Romer e Nordhaus, che hanno messo in relazione economia e sostenibilità; i commenti e le analisi di Luca Mercalli e dell’ex ministro Edo Ronchi sul report dell’IPCC dell’ONU sulla situazione del riscaldamento globale; un reportage sugli effetti dei cambiamenti climatici sulla qualità del vino di domani. Ancora, un viaggio nel parco nazionale del Kgalagadi, tra Sudafrica e Botswana, dove vivono i leoni dalla criniera nera, la rubrica di Veronica Ulivieri su una startup italiana che alleva mosche per farne mangimi per i pesci dell’acquacoltura. Infine, la denuncia: a un anno dai tremendi roghi dell’estate 2017 sul Vesuvio soltanto un incendiario è stato condannato.<p> <p> <p> <p>Curato da Roberto Giovannini, Tuttogreen è  l’unico inserto specializzato sull’ambiente nel panorama della grande editoria italiana, ed è diventato il punto di riferimento del giornalismo ambientale, con i migliori reportages, le firme più autorevoli, le inchieste più efficaci. <p> <p><p> <p>Tuttogreen è anche sul web: ogni mese 90 articoli, analisi, commenti e tutte le news sull’ambiente. Accanto ai tantissimi articoli che si possono leggere gratuitamente sul sito, tanti ottimi “pezzi” di Tuttogreen fanno parte del pacchetto Top News della Stampa , che comprende una ventina dei migliori articoli del giornale: editoriali, inchieste, reportages. Il costo è di soli 1,50 euro per sette giorni: circa 150 articoli esclusivi alla settimana, un centesimo ad articolo.  Qui tutte le info per abbonarsi; volendo, l’abbonamento sarà rinnovato automaticamente, e può essere sospeso in ogni momento. <p> <p> <p> <p>Sappiamo che di questi tempi anche una piccola somma può essere un sacrificio per i lettori. È anche vero che l’informazione ambientale di qualità, seria, approfondita, scritta in modo interessante ha un costo non piccolo. Cari lettori, noi de La Stampa-Tuttogreen speriamo che siate in tanti a volere sostenere il nostro lavoro, e ad aiutarci a crescere. In cambio, vi promettiamo che ci impegneremo al massimo perché possiate considerare ben spesi i soldi del vostro abbonamento. <p> <p> <p> <p> <p> <p> <p> <p><p> <p> <p><p> <p>", "time": "2018-10-08T19:11:21+01:00", "type": "scienza"}
{"title": "Quel mezzo grado che salva il mondo da catastrofi e malattie che uccidono ", "url": "https://www.lastampa.it/2018/10/08/scienza/quel-mezzo-grado-che-salva-il-mondo-da-catastrofi-e-malattie-che-uccidono-2JmCvtV5DKEXLFFlXDSxPI/pagina.html", "review": "", "content": "<p> <p>Mezzo grado celsius nelle temperature medie globali. Basta poco per rendere il mondo più insicuro, meno prospero, più esposto a catastrofi naturali, siccità, innalzamento dei mari. La scienza sul cambiamento climatico è sempre più precisa. E preoccupante. L’ultimo, urgentissimo, report dell’Ipcc, il Panel Intergovernamentale sui Cambiamenti Climatici, che adotta oltre 6000 referenze scientifiche, curato da novantuno autori da tutto il mondo, su mandato dei governi, va accolto con la massima attenzione. Questa mega-ricerca, “Global Warming of 1,5°C”, ci dice: fermare il riscaldamento globale a +1,5° è possibile ed è un atto dovuto. Bisogna agire però rapidamente, dismettendo le fonti fossili il più rapidamente possibile. L’obiettivo “light” dell’Accordo di Parigi, che prevede un aumento delle temperature medie a 2°C, comporterà molti più danni economici e sociali e ci renderà più esposti a situazioni meteo estreme, maggiori siccità, un aumento dei livelli del mare di almeno 0,1 metri (distruggendo così molte nazioni insulari come le Maldive o Kiribati). <p> <p><p> <p>  <p> <p> <p> <p> <p><p> <p> <p><p> <p>", "time": "2018-10-08T07:00:00+01:00", "type": "scienza"}
{"title": "Tra ulivi e mare: la casa passiva in legno nel cuore della Puglia ", "url": "https://www.lastampa.it/2018/10/09/scienza/tra-ulivi-e-mare-la-casa-passiva-in-legno-nel-cuore-della-puglia-UYaGYZ8ZFOi3jLHFb3UrYO/pagina.html", "review": "", "content": "<p> <p>Monopoli, a due passi da Bari, nel cuore della Puglia. Terra di trulli, chiese romaniche, case bianche di pietra che si affacciano su uno dei porti più attivi e popolosi dell’Adriatico. <p> <p> <p> <p>A uno sguardo superficiale non si direbbe il luogo adatto per una casa in legno. Ma non è così. Villa Miriam ne è la dimostrazione; costruita da Rubner Haus nel 2017 su progetto dell’architetto Francesco Longano, la casa è una villa unifamiliare strutturata su due piani, di una bellezza minimalista che unisce armonicamente la struttura in legno ad elementi di vetro, acciaio e pietra. <p> <p> <p> <p>Il risultato è una costruzione totalmente armonica con il paesaggio che la circonda. Un’armonia con l’ambiente ancora più profonda se si pensa che Villa Miriam risponde al concetto di casa passiva nel Mediterraneo e a tutti i requisiti del Protocollo di Itaca della Regione Puglia per la certificazione della sostenibilità degli edifici. <p> <p> <p> <p>Il risultato è frutto di uno studio attento del luogo e del contesto: la progettazione si è focalizzata molto sulla definizione di tecniche e tecnologie che hanno consentito di ottenere un involucro a basso contenuto energetico, riducendo quasi a zero i flussi da e per l’edificio. Sicuramente, ci spiegano alla Rubner Haus, la soluzione chiave è stata la scelta della tecnica holzius , che l’azienda di Chienes utilizza per realizzare pareti e solai in legno stabili e di tenuta duratura pur senza l’impiego di colla e parti metalliche. Il sistema holzius è una tecnica perfetta per chi cerca la sostenibilità assoluta: le giunzioni tra le varie parti sono ottenute grazie a un tassello di legno a coda di rondine. <p> <p> <p> <p>  <p> <p> <p> <p> <p><p> <p> <p><p> <p>", "time": "2018-10-09T07:29:58+01:00", "type": "scienza"}
{"title": "I fiumi possono proteggerci dai disastri naturali", "url": "https://www.lastampa.it/2018/10/09/scienza/i-fiumi-possono-proteggerci-dai-disastri-naturali-etRKcdOG46wZxn9y7jDiYK/premium.html", "review": "", "content": "<p> <p>Ce ne ricordiamo solo quando esondano o sono protagonisti, loro malgrado, di sciagure causate da noi. I fiumi sono sottovalutati per il loro impatto ambientale e anche per il loro apporto all’economia. È il WWF a richiamare l’attenzione sui benefici nascosti dei corsi d’acqua nel rapporto Valuing Rivers, presentato in agosto a Stoccolma in occasione della World Water Week. Ogni anno, da qualche parte del mondo, accade qualcosa di tragico che ci fa ricordare della loro esistenza, e di come sia... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "09 ottobre 2018", "type": "scienza"}
{"title": "Belgio: troppi mozziconi in strada, la Regione invia una fattura ai produttori di sigarette ", "url": "https://www.lastampa.it/2018/10/09/scienza/belgio-troppi-mozziconi-in-strada-la-regione-invia-una-fattura-ai-produttori-di-sigarette-kgm0AT6khQIp2TksjnkrkK/pagina.html", "review": "", "content": "<p> <p>La regione di Bruxelles-Capitale non intende più sostenere da sola il costo degli interventi di pulizia dei mozziconi e ha inviato un conto salato di 200 mila euro ai principali produttori di sigarette, da pagare come contributo alle spese di pulizia delle strade. Sono «rifiuti particolarmente difficili da raccogliere, che impiegano anni prima di decomporsi», precisa una lettera inviata alla filiale Benelux del gigante americano Philip Morris e alle due federazioni belghe, Cimable per le sigarette e Fetable per il tabacco.<p> <p><p> <p>Per le istituzioni regionali sono 10 milioni i mozziconi lasciati a terra in strada ogni giorno su tutto il territorio del Belgio, in particolare a Bruxelles, una «piaga da sradicare» in quanto «principale fattore di inquinamento ambientale» con escrementi dei cani, lattine e bottiglie vuote, rifiuti domestici non autorizzati. Così le autorità di Bruxelles-Capitale sollecitano il pagamento della fattura inviata, oltre al contributo dei produttori di sigarette e tabacco a futuri interventi, «in una logica di partenariato perenne».<p> <p><p> <p>  <p> <p> <p> <p> <p><p> <p> <p><p> <p>", "time": "2018-10-09T19:07:57+01:00", "type": "scienza"}
{"title": "Auto ibride, la gara: vince chi consuma meno, non chi va più piano ", "url": "https://www.lastampa.it/2018/10/12/scienza/auto-ibride-la-gara-vince-chi-consuma-meno-non-chi-va-pi-piano-CPyAhsmNo1BuxezDG1FMKM/pagina.html", "review": "", "content": "<p> <p>La passione ibrida infiamma i piloti, ma anche (e soprattutto) i consumatori. Si perché la 9° edizione della GAI (Gruppo Acquisto Ibrido) Economy run è si una competizione tra maestri della guida, ma anche la dimostrazione concreta per gli automobilisti italiani di come l'ibrido riesca ad unire tecnologia, basse emissioni e bassi consumi. Il 14 ottobre, il dolce paesaggio umbro farà da sfondo alla singolare gara di auto ibride. Partenza in provincia di Terni, dal PeR, il Parco per le Energie Rinnovabili, agriturismo sostenibile e centro studi, e arrivo nei padiglioni di Umbriafiere a Bastia, vicino Assisi, a Fa' la cosa giusta! Umbria, la bellissima fiera dedicata agli stili di vita sostenibili in programma dal 12 al 14 ottobre. <p> <p><p> <p>Quelli in gara son 4 tra i migliori istruttori di Corsi di Guida Ibrida che ci sono in Italia e che promettono di lasciare tutti a bocca aperta con i propri risultati di consumo.<p> <p><p> <p>  <p> <p> <p> <p> <p><p> <p> <p><p> <p>", "time": "2018-10-12T05:00:00+01:00", "type": "scienza"}
{"title": "Superare la Green Economy? ", "url": "https://www.lastampa.it/2018/10/10/scienza/superare-la-green-economy-29kGwXGwdW4VFStpBD4ENI/pagina.html", "review": "", "content": "<p> <p>Ci spiega cosa è la Blue Economy? <p> <p>«È un modo innovativo e concreto con il quale possiamo sviluppare i nostri territori in una maniera ecologica. È un superamento della Green Economy nella quale tutto ciò che è ottimale per l'uomo e la natura è costoso. Cosa che produce metodologie adatte solo alle popolazioni più ricche e che sono insostenibili, perché oggi abbiamo bisogno di un'economia con la quale usiamo ciò che abbiamo e rigeneriamo valore».<p> <p> <p> <p>Bene ma nel concreto?  <p> <p>«La chiave è quella di generare valore con tutte le occasioni e le risorse disponibili. Si tratta di sviluppare economie piccole che generano valore a cascata, con processi che sono legati. Questa concatenazione riduce i costi».<p> <p> <p> <p>Piccole economie a prezzi più bassi. Sembra un pensiero economico in controtendenza a quello dominante. È possibile? <p> <p>«L'economia dei piccoli volumi non è conosciuta e se si applicano i parametri dell'economia tradizionale si pensa che sia più costosa. La Blue Economy prescrive che si faccia business come se si fosse in un ecosistema naturale. Faccio un esempio. Negli ecosistemi un albero non è solo un albero, ma è un sistema che fornisce servizi, ai funghi, ai batteri e ai lombrichi. Con un approccio eco sistemico si possano avere benefici multipli anche in economia».<p> <p> <p> <p>Ma questo moltiplicatore come funziona? <p> <p>«Per esempio beviamo un caffè espresso, dopo si ha un residuo da utilizzare per la coltivazione dei funghi e il cui residuo è a sua volta un ottimo mangime per polli che deporranno le uova. Così anziché un solo flusso di cassa se ne hanno quattro. E così la realizzazione degli oggetti è meno costosa».<p> <p> <p> <p>Sul fronte della politica come ci si deve muovere? <p> <p>«Serve un nuovo rinascimento nei processi decisionali. Oggi la solita politica prova a gestire l'esistente con le stesse metodologie e non cambia nulla. Abbiamo bisogno di decisori politici con coraggio e idee chiare per la trasformazione. Ed è molto difficile che ciò succeda con la politica e le lobby tradizionali. È necessario rompere gli schemi. C'è un modo migliore per realizzare cose che abbiamo sempre fatto».<p> <p> <p> <p>Cosa possiamo fare sotto al profilo della produzione? <p> <p>«Per la transizione dal sistema economico attuale a quello futuro, che non sarà soggetto alla globalizzazione, al prezzo più basso e alla distruzione ambientale e sociale, noi dobbiamo immaginare un sistema alternativo. In periferia che è ai margini dobbiamo agire subito. Si tratta di zone dove sia l'economia, sia la politica tradizionali non hanno grandi interessi e dove possiamo occuparci della transizione, senza aspettare e senza chiedere permessi a nessuno».<p> <p> <p> <p>Molti affermano che in futuro si perderà occupazione a causa della robotica e dell'intelligenza artificiale. La Blue Economy può compensare ciò? <p> <p>«Oggi partiamo da un'economia che ha un alto tasso di disoccupazione. Se con le nuove applicazioni, come intelligenza artificiale, robotica e Internet of things usiamo la stessa economia peggioreremo la situazione. Generando più valore possiamo creare nuovi posti di lavoro. A El Hierro una delle isole Canarie grazie alla ridefinizione di una risorsa naturale come l'allevamento delle capre, effettuata con la riapertura del macello locale e la realizzazione di prodotti di maggiore valore, fatti anche con banane e ananas biologici prodotti e venduti in loco, gli allevatori fatturano 2.65 euro per litro, dieci volte il sussidio dell'Unione Europea. Il risultato è che molti giovani spagnoli si stanno trasferendo a El Hierro visto che bastano 50 capre che producono due litri di latte al giorno per fatturare 100mila euro l'anno. Il foraggio è gratuito, le capre limitano la diffusione degli infestanti e il costo della vita è più basso, ma non bisogna superare il numero dei 50 capi perché è se le capre in gregge sono troppe la produzione cala. Ciò dimostra che per generare più valore dobbiamo cambiare modello di business. Con questa logica è rapido e facile generare entrate multiple che consentono di produrre valore anche per i servizi sociali».<p> <p> <p> <p>Quindi in sintesi quali sono le priorità? <p> <p>«La principale è il lavoro. Dobbiamo immaginare noi, imprenditori, politici e studiosi, come generare lavoro per restituire dignità alle persone. Dobbiamo insegnare alle persone, fin da piccoli, a come entrare nel mercato in maniera attiva, guardando alla natura, se no avremmo sempre esclusione sociale. Nell'ecosistema forestale nessun soggetto è disoccupato. Ognuno ha un ruolo, un lavoro e contribuisce al meglio secondo le proprie capacità. Questo è il modello di cui abbiamo bisogno, quello della Blue Economy. Non bastano zero emissioni e rifiuti, ma è indispensabile anche zero disoccupazione».<p> <p><p> <p> <p> <p> <p> <p><p> <p> <p><p> <p>", "time": "2018-10-10T05:00:00+01:00", "type": "scienza"}
{"title": "Salva (per ora) la Foresta di Hambach. Ma la battaglia contro il carbone non si ferma ", "url": "https://www.lastampa.it/2018/10/16/scienza/salva-per-ora-la-foresta-di-hambach-ma-la-battaglia-contro-il-carbone-non-si-ferma-OFwzlEZLKzLvI5qb3mzEsK/pagina.html", "review": "", "content": "<p> <p>Lo scorso 5 ottobre il Tribunale di Münster ha sospeso, fino al prossimo autunno, le attività di disboscamento nella foresta di Hambach, nell’ovest della Germania, a circa cinquanta chilometri da Colonia. Una foresta millenaria diventata nelle ultime settimane il simbolo della lotta contro il carbone in Europa. <p> <p><p> <p>La RWE - la più grande società tedesca del settore energetico - avrebbe infatti voluto radere al suolo quanto rimane di questa foresta, una delle più antiche e ricche di biodiversità d’Europa, per estrarre lignite, il tipo di carbone più inquinante che esiste. <p> <p>La decisione del Tribunale è stata accolta con entusiasmo da chi si è battuto con determinazione in difesa di questa foresta. Oltre cinquantamila persone, tra cui agricoltori, ambientalisti, gruppi religiosi, residenti del luogo e attivisti provenienti da tutta Europa, si sono radunate sabato scroso nelle vicinanze di Hambach, per festeggiare la notizia e manifestare in modo pacifico contro il carbone.<p> <p><p> <p>Questa vittoria infatti è solo provvisoria e non comporta la chiusura delle altre miniere di lignite né delle centrali a carbone presenti in Germania dove, nonostante il boom di rinnovabili, il combustibile fossile più inquinante la fa ancora da padrone.<p> <p><p> <p><p><p><p><p>© BERND LAUTER / GREENPEACE<p> <p><p> <p>I manifestanti hanno dunque chiesto al governo tedesco di superare lo stallo di una politica climatica che, da ormai 10 anni, ha fallito nel suo compito di ridurre le emissioni di anidride carbonica, mettendo a rischio il raggiungimento degli obiettivi contemplati dagli Accordi di Parigi. <p> <p><p> <p>Come raccomandato solo poche ore fa dal Gruppo intergovernativo sul cambiamento climatico (Intergovernmental Panel on Climate Change – IPCC), per riuscire a contenere l’innalzamento delle temperature entro 1,5 gradi Celsius, il consumo globale di carbone dovrebbe infatti essere ridotto di almeno due terzi entro il 2030, per arrivare quasi a quota zero, nella produzione elettrica, entro il 2050. <p> <p><p> <p>E la Germania è un Paese chiave in tal senso. La politica energetica tedesca ha infatti un impatto considerevole sui paesi limitrofi e una grande influenza su potenze emergenti come l’India e la Cina. È quindi fondamentale che la Germania metta per sempre in soffitta il carbone. Al più presto. <p> <p><p> <p>* responsabile campagna Foreste di Greenpeace Italia <p> <p><p> <p> <p> <p> <p> <p><p> <p> <p><p> <p>", "time": "2018-10-16T05:00:00+01:00", "type": "scienza"}
{"title": "Maker Faire, invenzioni ecosostenibili ", "url": "https://www.lastampa.it/2018/10/13/scienza/maker-faire-invenzioni-ecosostenibili-KbS0cMU7b15wkqqfwSbrMI/pagina.html", "review": "", "content": "<p> <p>C’è l’innovativa rocker-chair musicale di eco-design che utilizza un dolby high-tech per migliorare il benessere del corpo e della mente grazie alla musicoterapia. Ma anche i materiali per l’edilizia di ultima generazione realizzati con prodotti naturali al 100% con paglia, argilla e calce idraulica. I più coraggiosi, invece, stanchi di comprare benzina e/o di cercare una presa per l’energia elettrica, sperimenteranno il carica batterie a energia solare. 1000 km con solo 1 centesimo di euro. Non emette CO2, vi è installato un algoritmo auto-bloccante in caso di manomissione al sistema elettrico/elettronico. <p> <p><p> <p><p><p><p><p><p> <p><p> <p>Di tutto, di più, ma ecocompatibile, proponiamo alcune delle “invenzioni” da spulciare tra le 700 provenienti da 61 Paesi in bella mostra a Maker Faire Rome, il più grande evento europeo sull’innovazione, secondo nel mondo, giunto alla sua sesta edizione. <p> <p>All’agenzia Fotogiornalistica Contrasto, dal 1986 punto di riferimento nel campo della fotografia di qualità, è affidato quest’anno il racconto attraverso fotografie e video della grande festa dell’inventiva aperta a ogni forma di creatività - design, elettronica, artigianato digitale, salute e qualità della vita, arte, droni, energia, sostenibilità, open source, il negozio del futuro, area kids, aerospazio, robot… <p> <p><p> <p><p><p><p><p><p> <p><p> <p>Tutte le fotografie realizzate sono scaricabili gratuitamente dall’archivio di Contrasto https://www.contrasto.it/. I video a disposizione sulla pagina Vimeo di Contrasto www.vimeo.com/contrasto <p> <p><p> <p><p> <p><p><p><p><p><p> <p><p> <p><p> <p> <p> <p> <p> <p><p> <p> <p><p> <p>", "time": "2018-10-13T07:33:50+01:00", "type": "scienza"}
{"title": "La mobilità sostenibile parte dal gas, il punto Oil & Non Oil alla Fiera di Verona ", "url": "https://www.lastampa.it/2018/10/14/scienza/la-mobilit-sostenibile-parte-dal-gas-il-punto-oil-non-oil-alla-fiera-di-verona-06Z9SZFkWNlo0WiBQgOYeK/pagina.html", "review": "", "content": "<p> <p>Sarà il metano il protagonista della transizione energetica verso una mobilità più sostenibile. Nello scenario a breve termine - nei prossimi 20 anni - il gas naturale avrà un ruolo sempre più significativo nel riuscire a contenere emissioni ed inquinanti. Un tema questo al centro di Oil &amp; Non Oil - stoccaggio e trasporto carburanti, la manifestazione nazionale di riferimento per tutti gli operatori della filiera dei carburanti liquidi e gassosi e del comparto del non-oil organizzata alla Fiera di Verona. Certo, l’auto elettrica è il futuro-presente della mobilità pulita, ma ancora i limiti ci sono, e non sono solo legati alle colonnine di ricarica. Intanto le città, specie nella Pianura Padana, sono soffocate da una coltre di smog che minaccia la salute e causa blocchi del traffico. Però, oggi un’auto a gas già abbatte gli inquinanti in maniera rilevante: il 40% per l’anidride carbonica e oltre il 90% per gli NOx, con una pressoché totale riduzione del particolato. Come ha precisato Francesco Franchi, presidente Assogasliquidi-Federchimica, “Una mobilità sostenibile deve puntare su un’energia pulita come i carburanti gassosi, GPL e GNL, nei diversi segmenti di utilizzo: dai veicoli leggeri al trasporto pesante terrestre e marittimo. Occorre quindi spingere sempre di più sui carburanti gassosi e avere misure di promozione che orientino la domanda verso prodotti ecologici come i gas.<p> <p><p> <p>In Italia poi le auto a metano e Gpl sono particolarmente amate dai consumatori: l’attuale stock di auto a gas nel nostro paese è il più rilevante d’Europa, rappresentando il 76,8% del parco europeo per le auto a metano e il 26% per quelle a Gpl. Mentre a livello nazionale - a fine 2017 - le auto a Gpl e metano rappresentano l’8,4% di quelle circolanti, pari a oltre 3,2 milioni di unità.<p> <p><p> <p>E il trend è in crescita visto che le associazioni di categoria stimano al 2030 un potenziale di quasi 13 milioni di auto a gas circolanti in Europa, pari a dieci volte il livello attuale. Gli autobus a gas arriveranno a un terzo del totale di bus circolanti, i camion a un quarto, mentre i veicoli commerciali leggeri a gas si moltiplicheranno per 21.<p> <p><p> <p>Grandi potenzialità anche per il biometano, gas prodotto usando gli scarti agricoli che così, in ottica di economia circolare, da rifiuti diventano risorse. Come ha sottolineato Piero Gattoni, presidente del Consorzio Italiano Biogas (Cib), “l’Ipcc ci dice che per bloccare gli effetti devastanti del cambiamento climatico, non basta mitigare con la produzione di rinnovabili, ma è necessario passare a nuovi paradigmi produttivi. La nuova agricoltura ’fatta bene’ ha un ruolo centrale nella costruzione di questo nuovo modello e sarà essenziale per decarbonizzare molti settori di difficile elettrificazione. Il “Biogas fatto bene’, ad esempio, attraverso un modello di produzione circolare, favorisce la crescita della sostanza organica nel suolo. Quindi la nuova agricoltura e il gas rinnovabile sono centrali nella risposta all’allarme dell’Ipcc”, dice Gattoni.<p> <p><p> <p>Ma non ci sono solo le auto a inquinare, in Italia ci sono anche - e soprattutto - i camion che trasportano le merci in un’Italia che viaggia su gomma. Come spiega Giuseppina Della Pepa, segretario generale Anita (Associazione Nazionale Imprese Trasporti Automobilistici, aderente a Confindustria), “il peso del trasporto su strada è ancora rilevante, è all’80,1% in Italia, all’83,2% in Francia”, per fare degli esempi. Insomma, “nel contesto europeo il trasporto su strada resta predominante in tutti i Paesi, salvo quelli dell’Est Europa dove la ferrovia storicamente è il metodo di trasporto merci più usato”, dice Della Pepa. Quindi “ha e avrà un ruolo insostituibile nell’economia e nella società”. Infatti si prevede “un aumento del 60% del trasporto merci tra il 2010 e il 2050, con un +42% dei passeggeri sui bus”. Ciò detto, “il settore tra i primi deve fare una riflessione, non si può più pensare di procedere in questo modo”, auspica il segretario generale Anita. Infatti in Italia “ancora il 9,9% dei trattori stradali è Euro 0, con percentuali simili tra gli altri veicoli pesanti, il 9,6% è Euro 2 e il 23,3% è Euro 3. E’ quindi necessario che il settore faccia un salto di qualità nel senso di affrontare le sfide del futuro per veicoli più puliti e più sicuri, una sostenibilità anche economica”. Il ministero delle Infrastrutture e Trasporti per il 2018 ha destinato 9,6 milioni di euro per incentivi riservati a veicoli pesanti a trazione alternativa, “e lo scorso anno un importo di poco superiore è stato usato tutto- conclude Della Pepa- Noi avremmo voluto di più, e i tempi sono maturi per chiedere un nuovo sforzo al Governo e aumentare gli investimenti per contemperare rispetto dell’ambiente, maggiore sicurezza e sostenibilità economica”.<p> <p><p> <p>Gli operatori sono pronti, e anche il mercato c’è. “Iveco con i suoi Stralis è stato il primo a entrare nel mercato dei mezzi pesanti a GNL”, spiega Massimo Santori, Institutional Relations CNH Industrial - Iveco. Da questa tecnologia derivano “vantaggi ambientali, per la riduzione degli inquinanti, con gli NOx e le PM10 completamente abbattuti, mentre sul fronte della CO2 la riduzione è valutabile tra il 10 e il 15% che però si abbattono quasi del 100% con l’uso di BioGNL”, quello ottenuto liquefacendo il biometano. Ma “ci sono vantaggi anche dal punto di vista dei costi- spiega Santori- per cui la sostenibilità è sia ambientale che economica”, tenendo conto che il passaggio a una maggiore sostenibilità “scatta solo se i due fattori entrano in relazione: se c’è il vantaggio economico anche il vantaggio ambientale viene perseguito da operatori che devono necessariamente guardare al portafoglio, e parlando dell’autotrasporto italiano forse più di qualsiasi altra categoria. Noi siamo molto attenti ai costi di esercizio, che con il GNL si abbattono notevolmente grazie al minore costo e al minor consumo”.<p> <p><p> <p>Insomma, il mezzo Stralis nelle varie configurazioni a GNL natural power “è sicuramente il punto di riferimento assoluto per il trasporto sostenibile delle merci. Siamo già a mille mezzi circolanti oggi in Italia a GNL, molti operatori ne stanno già ordinando grazie anche all’incentivo del MIT, 20mila euro per chiunque acquisti un mezzo oltre le 16 ton a GNL- conclude Santori- Il nostro target è arrivare ad altri mille, quindi raddoppiare il circolante GNL entro aprile 2019, quando scadono gli incentivi, ma andremo avanti per tutto il 2019: di fatto il mercato è partito. Anche le infrastrutture di erogazione si stanno sviluppando e siamo ormai a 28 stazioni di servizio”.<p> <p><p> <p>Ma oltre al prime mover ci sono nuove realtà che fanno del nostro Paese una realtà all’avanguardia nel settore dei mezzi pesanti a GNL. “I nostri sistemi a GNL sono stati adottati dalla Volvo Trucks con il sistema HPDI (High pressure direct injection technology) di nostra produzione, sono già in commercio e qualche unità già circola sulle strade italiane. Sono stati ammessi, grazie anche alla preziosa attività di Assogasliquidi-Federchimica agli incentivi concessi ai veicoli pesanti a GNL, segnala Marco Seimandi, Direttore Vendite di BRC, azienda leader per i sistemi di alimentazione a gas. Sistemi che “rappresentano ad oggi un’alternativa interessante per il mercato rispetto ad altri brand con una presenza più storica nel settore heavy duty a GNL”. Una soluzione che fa bene all’ambiente, al sistema energetico italiano “e soprattutto alle tasche della società che usa il GNL nei mezzi pesanti- dice Seimandi- al di là degli effetti ambientali, che sono evidenti, c’è un’economia di gestione importante che nel caso del nostro sistema HPDI vengono ulteriormente accentuate in virtù del fatto che a differenza di altri sistemi consente di continuare a utilizzare il motore diesel con le efficienze energetiche e la coppia tipiche di un motore diesel e non di uno ad accensione comandata”.<p> <p><p> <p> <p> <p> <p> <p><p> <p> <p><p> <p>", "time": "2018-10-14T05:00:00+01:00", "type": "scienza"}
{"title": "Il seme dell’odio contagia le api", "url": "https://www.lastampa.it/2018/10/13/scienza/il-seme-dellodio-contagia-le-api-8sM1hEEg1YitPUqwJWDaBP/premium.html", "review": "", "content": "<p> <p>Monsanto, ultimo capitolo. Non solo perché la corporation più odiata del pianeta, nei primi posti di tutte le bad reputation lists, di fatto non esiste più con quel nome dopo l'acquisizione da parte della Bayer nel giugno scorso, ma perché le sta piovendo addosso l'ennesima accusa. E riguarda sempre il suo prodotto di punta, il Roundup, il diserbante pi ù venduto al mondo da oltre 40 anni: l'elemento che ne è alla base, il glifosato, sarebbe letale per le api, o almeno per molte di esse. Non ... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "13 ottobre 2018", "type": "scienza"}
{"title": "Contro la fame nel mondo l’impegno di tutti ", "url": "https://www.lastampa.it/2018/10/18/scienza/contro-la-fame-nel-mondo-limpegno-di-tutti-Nt7kagHhFleEIqfv2WlscL/pagina.html", "review": "", "content": "<p> <p>L’ultimo rapporto della FAO afferma che cambiamenti climatici e conflitti hanno spinto i numeri della fame a crescere per il secondo anno consecutivo, dopo decenni di declino.<p> <p><p> <p>Lambert Wilson – uno dei più apprezzati attori francesi - ha voluto prestare il suo volto e il suo talento per ricordare a tutti che le semplici azioni quotidiane influenzano il nostro futuro comune e che sconfiggere la fame è possibile, se lavoriamo assieme.<p> <p><p> <p>  <p> <p> <p> <p> <p><p> <p> <p><p> <p>", "time": "2018-10-18T16:20:47+01:00", "type": "scienza"}
{"title": "L’economia sostenibile genera felicità? ", "url": "https://www.lastampa.it/2018/10/19/scienza/leconomia-sostenibile-genera-felicit-7sZXZaJL86TDyNkKVk9HfO/pagina.html", "review": "", "content": "<p> <p>La condivisione d’idee senza lo schermo di un pc o di un telefonino, la valorizzazione di prodotti a km zero, il rispetto verso noi stessi e verso il nostro ecosistema possono darci gioia, perciò varrebbe la pena provare a cambiare il nostro approccio alla vita. Il 29 e il 30 settembre la città di Prato ha ospitato la XVIII Conferenza Internazionale su \" l’economia della felicità \". L’obiettivo: scuotere le coscienze iperconnesse e far riflettere sul fatto che, dopotutto, la tecnologia aumenta la nostra solitudine e ci rende incapaci di instaurare delle relazioni reali e profonde.<p> <p> <p> <p><p><p><p><p><p> <p>Helena Norberg-Hodge <p> <p><p> <p>Tra i relatori era presente Helena Norberg-Hodge, regista svedese e fondatrice dell'associazione internazionale  Local Futures/International Society for Ecology and Culture (ISEC) . Per il suo lavoro con le popolazioni del Ladakh (o Piccolo Tibet) ha ricevuto il Premio Nobel Alternativo (Right Livelihood Award). «Credo che - spiega Helena Norberg-Hodge - molte persone non riescano a capire perché stanno male, a livello fisico e mentale. Pensiamo all’aumento dei suicidi. In paesi come il Bhutan queste problematiche si manifestano adesso, con l'avvento della modernità, ma nel passato erano inesistenti. Se non capiamo l'origine del problema continueremo a sbagliare. Secondo me l’istruzione pubblica ha un compito molto importante: educare e connettere le persone tra di loro. Anche i libri e i film hanno un ruolo rilevante in questo cambiamento. La comunicazione attraverso i social media crea solo illusione e distanza. Molti ragazzi giovani hanno problemi di depressione, d’insicurezza e di ansia. Dovremmo incoraggiare un contatto reale ed insegnare a condividere, a crescere. L’universo vuole amore, apprezzamento e rispetto. Dare a un bambino un iPad non equivale a dargli affetto. La tecnologia non ci fa risparmiare tempo ma lo fa perdere. Viviamo con la continua pressione di dover fare tantissime cose tutte insieme e questo non ci fa bene». <p> <p> <p> <p><p><p><p><p><p> <p>Secondo l’ Intergovernmental Panel On Climate Change (IPCC) , tra 1960 al 2016 i gas serra sono aumentati del 40%, frutto della crescente attività industriale. «In America, anche nelle grandi città come New York o San Francisco, sanno - continua Helena - quanto il concetto di grande distribuzione sia sbagliato, pensiamo al trasporto e all'imballaggio dei prodotti. Una produzione locale, al contrario, riduce l’inquinamento. In Italia potete avere grandi benefici grazie alle fattorie e ai piccoli negozi. Spesso si critica il fatto che i prodotti locali siano più cari. Invece no, perché sono genuini, incrementano il lavoro, la salute e il senso di comunità. Il sistema attuale è folle. La gente non vuole la grande distribuzione, è il capitalismo che lo vuole. Se invertissimo questo meccanismo, che non è naturale, l’economia attuale cambierebbe a sua volta. In questo senso sono necessari l'educazione e l'attivismo. È molto utile in questo senso sapere anche cosa succede negli altri paesi. Ci vuole più coinvolgimento nel governo e più donne».<p> <p> <p> <p><p><p><p><p><p> <p><p> <p>In base ad uno studio della   Fao  , ogni anno vengono immessi nell'ambiente 4,6 milioni di tonnellate di pesticidi chimici. Il consumo di carne è destinato inoltre a crescere del 73% entro il 2050. «I reflui degli animali - spiega il prof. Piero Bevilacqua - inquinano le acque. A fare i prezzi sono le multinazionali. Bisogna stabilire un rapporto diretto con i clienti, evitando la grande distribuzione». Se tutti gli abitanti della terra consumassero le stesse risorse di australiani o americani, avremmo bisogno di cinque pianeti. Anche Keibul Oiwa, antropologo giapponese, è un fervido sostenitore delle produzioni locali. «Sono nato - racconta Oiwa - in una piccola isola del Giappone. Inizialmente vigeva un concetto di agricoltura circolare per la soia, il riso, le patate e il grano.  Per dare da bere agli animali usavamo l’acqua di cottura del riso. Non sapevamo dell'esistenza di pesticidi o fertilizzanti. Successivamente è stato imposto un nuovo tipo di agricoltura, basato sulla meccanizzazione. Inizialmente credevo in questo modello. Avevo un’azienda agricola con 8000 maiali. Ma è stato un fallimento. Cercavo di dare del mio meglio, non è andata e allora sono diventato un politico. Mi sono reso conto che tutto ciò che avevo fatto era sbagliato e l’ho detto al governo. Potevo dirlo perché ne ero stato una vittima. Il futuro è nell’agricoltura locale. Il Partenariato Trans-Pacifico (TPP) tra Giappone e Usa ha distrutto la piccola impresa. Perciò ho iniziato a girare il mondo, a raccontare quanto fosse sbagliato questo approccio».<p> <p> <p> <p><p><p><p><p><p> <p><p> <p>Secondo l’  OMS,  350 milioni soffrono di disturbi legati all’ansia, nevrosi e attacchi di panico. In Italia, l’uso degli ansiolitici è aumentato dell’8% nell’ultimo anno. Un uso consapevole della tecnologia e un consumo di prodotti genuini, a  km zero , possono rappresentare una valida alternativa al nostro stile di vita frenetico e poco attento alla salute e al benessere. È un ritorno allo stile di vita slow. O magari alla felicità. Basta solo provare.<p> <p><p> <p> <p> <p> <p> <p><p> <p> <p><p> <p>", "time": "2018-10-19T09:05:43+01:00", "type": "scienza"}
{"title": "Innovazione e digitalizzazione nelle costruzioni ", "url": "https://www.lastampa.it/2018/10/20/scienza/innovazione-e-digitalizzazione-nelle-costruzioni-TMxW5e3K3jatAySY9gHRwO/pagina.html", "review": "", "content": "<p> <p>Quando si parla di innovazione nel mondo delle costruzioni ci si avventura sempre più spesso nel territorio della digitalizzazione che, grazie al Building Information Modeling, è capace di ottimizzare il processo dal concept alla manutenzione dell’edificio realizzato. Anche la tradizionale fiera del settore, il SAIE di Bologna (17-20 ottobre 2018), concentra l’attenzione su questo tema, declinandolo per il mondo delle infrastrutture, delle grandi opere e dell’immobiliare e cercando di esplorare le interazioni in edilizia tra involucro ed impianti, allineando quindi architetti, ingegneri e tecnici specializzati. “L’industria delle costruzioni 4.0 sarà un’industria connessa e la sua sfida principale consisterà nel riuscire ad attivare un processo di convergenza verso un sistema di standardizzazione del dato. Serve consapevolezza nel passare dal dato all’informazione e il BIM - spiega Carlo Zanchetta dell’Università di Padova, tra i giurati del premio BIM &amp; DIGITAL Award 2018 - deve sempre più essere parte integrante del percorso progettuale”.<p> <p><p> <p>Il settore delle costruzioni sta camminando verso un mercato digitalizzato e industrializzato e le aziende sono tra i primi attori della filiera a trovare soluzioni al passo con i tempi e con la domanda. Tra i protagonisti del SAIE di Bologna, nell’area Federbeton ci sarà anche Italcementi, azienda innovativa per tradizione nei materiali per le costruzioni e oggi in prima linea anche sulla frontiera della rivoluzione digitale.<p> <p><p> <p>“La società ha avuto fin dalla sua nascita, oltre 150 anni fa, un ruolo da protagonista nello sviluppo del Paese attraverso lo sviluppo di materiali e applicazioni. Dopo il cemento biodinamico di Palazzo Italia a Expo 2015, Italcementi presenta al SAIE di Bologna le soluzioni per la realizzazione di edifici in calcestruzzo con tecnologia di stampa 3D, frutto delle attività di ricerca effettuate in i.lab, il centro di innovazione di prodotto di Bergamo.  L’approccio al 3D printing - racconta Enrico Borgarello, Direttore innovazione di prodotto Italcementi-HeidelbergCement Group - è sicuramente una soluzione che permette di dare nuove forme al calcestruzzo: offre più flessibilità ai progettisti nella realizzazione di strutture complesse, riduce gli scarti di lavorazione e consente l’utilizzo di materiali locali e di riciclo, riduce la rumorosità nelle aree di lavoro, consente una perfetta corrispondenza tra l’idea progettuale e la realizzazione e diminuisce i tempi di realizzazione del cantiere”. <p> <p><p> <p>Italcementi, oggi parte di HeidelbergCement Group, si propone sul mercato e dialoga con la filiera una nuova opportunità: lo sviluppo di una nuova tecnologia del “costruire”, un sistema di progettazione e realizzazione basato sulla combinazione dei tradizionali materiali per le costruzioni con le nuove frontiere aperte dal digitale, coinvolgendo gli studi di architettura e di progettazione, le imprese di costruzioni, le maestranze, i centri di ricerca, le università. <p> <p><p> <p>“Digitalizzazione (insieme a città e rete) è una delle parole chiave per il settore delle costruzioni - come conferma Marco Aimetti, architetto di Torino, rappresentante del Consiglio Nazionale degli Architetti, nella giuria del premio BIM &amp; DIGITAL Award 2018 - e prevede che la filiera si muova compatta e che i professionisti parlino tra loro, con le imprese e i produttori”. Dall’osservatorio SAIE emerge una riflessione sui veloci passi avanti fatti anche in Italia su questo tema, e sull’introduzione del BIM in settori come quelli del recupero. Tra l’ottimismo generale non mancano alcune criticità come quella riportata da Aimetti che “la standardizzazione del progetto porti spesso a risultati mediocri dal punto di vista architettonico”.<p> <p><p> <p> <p> <p> <p> <p><p> <p> <p><p> <p>", "time": "2018-10-20T06:00:00+01:00", "type": "scienza"}
{"title": "Ammalarsi di clima", "url": "https://www.lastampa.it/2018/10/12/scienza/ammalarsi-di-clima-61Lw4QhX35MxKVDLjUCRIL/premium.html", "review": "", "content": "<p> <p>Corpore sano in planeta sano , potremmo dire parafrasando Giovenale. Perché non c’è niente da fare: la salute degli esseri umani è legata in maniera indissolubile alla salute del pianeta sul quale si sono evoluti. La Terra, da tempo asfissiata dall’inquinamento e dalle deforestazioni, comincia ad avere la febbre. Già sappiamo che salirà. E già sappiamo che non sarà granché salubre per tutti coloro che ci abitano, donne e uomini inclusi. FANNO FESTA GLI INSETTI O meglio: per qualcuno le cose... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "12 ottobre 2018", "type": "scienza"}
{"title": "Innovazione, chimica verde e recupero industriale: Novamont inaugura il sito di Patrica ", "url": "https://www.lastampa.it/2018/10/20/scienza/innovazione-chimica-verde-e-recupero-industriale-novamont-inaugura-il-sito-di-patrica-7owROh7em1a82jdXW4YNzJ/pagina.html", "review": "", "content": "<p> <p>Un sito in crisi rilanciato e riconvertito alla chimica verde: a Patrica, provincia di Frosinone, Novamont ha inaugurato l’impianto di Mater-Biopolymer per la produzione di ORIGO-BI, poliestere biodegradabile ricavato da oli vegetali, componenti delle bioplastiche compostabili MATER-BI. <p> <p><p> <p>Lo stabilimento attuale nasce dalla riconversione dell’ex impianto Mossi&amp;Ghisolfi, che produceva PET: le varie sezioni dell’impianto sono state rigenerate, modificate e in alcuni casi del tutto rinnovate. Con una capacità produttiva di 100 mila tonnellate all’anno su una superficie totale di 140.000 mq, il sito di Patrica dà occupazione a circa 90 dipendenti, senza considerare la filiera indiretta della manutenzione e della movimentazione dei materiali. <p> <p><p> <p>L’impianto è dotato di tecnologie in grado di usare le materie prime della filiera Novamont, ossia biobutandiolo e acido azelaico, monomeri bio-based, per la produzione degli ORIGO-BI, biopoliesteri che a loro volta sono usati per fare il MATER-BI, la celebre bioplastica creata e brevettata dalla Novamont. E nel 2019 anche a Patrica verrà prodotto il MATER-BI, in un nuovo impianto già in costruzione. <p> <p><p> <p><p> <p><p> <p><p> <p><p> <p>Gaetano Lo Monaco, amministratore delegato Mater-Biopolymer, sottolinea l’importanza della strategia industriale, che non solo ha riconvertito e rilanciato un sito in crisi, ma produrrà nell’impianto anche il tetraidrofurano (THF), solvente per l’industria chimica e farmaceutica, che per la prima volta al mondo sarà recuperato da acque reflue e da fonti rinnovabili: «Il THF è usato nella chimica e nella farmaceutica per la sintesi di antibiotici e altri farmaci. La nostra strategia industriale ha permesso di trasformare un problema, ossia le ventitré, ventiquattro botti di refluo da smaltire al giorno, in una risorsa per produrre questo solvente».<p> <p><p> <p>Nell’impianto il grado di automazione è molto elevato; il 20% delle macchine sono state sostituite con la riconversione. L’obiettivo per i prossimi tre anni è un investimento di altri 30 milioni di euro, in aggiunta ai circa 70 milioni investiti finora. <p> <p><p> <p>Ad oggi, per quanto riguarda l’impatto ambientale, la riconversione della seconda linea di produzione e il recupero del THF hanno consentito di generare notevoli vantaggi in termini di riduzione delle emissioni di CO2 e di chilometri di trasporto su ruota evitati. Nello specifico, si parla di 246.000 tonnellate di emissioni CO2 equivalente evitate all’anno e 1.296.000 km di trasporto su ruota evitati: si tratta del trasporto dei reflui che contengono il THF, un tempo smaltiti all’esterno del sito. <p> <p><p> <p>Un esempio importante per la rivitalizzazione dei siti deindustrializzati. Sviluppo industriale e rigenerazione territoriale attraverso la rivalorizzazione delle infrastrutture dismesse. E tutto scommettendo sulla chimica verde e sulla tecnologia. «Il nostro è uno sforzo che ha pochi uguali a livello europeo – dichiara Catia Bastioli, amministratrice delegata di Novamont – Patrica è un esempio importante perché dal 2009 aveva una linea ferma. Se avessimo lasciato perdere, oggi sarebbe un altro dei tanti tavoli di crisi. Invece oggi non solo è una realtà importante, ma qui dentro abbiamo anche scoperto delle competenze incredibili». <p> <p><p> <p>Il problema però, continua Bastioli, è che realtà come quelle portate avanti da Novamont, non bastano se manca una piattaforma più ampia di aggregazione. Come ha già sottolineato nei giorni scorsi alla conferenza per il cinquantesimo anniversario della fondazione del Club di Roma, l’AD di Novamont dichiara: «Bisogna lavorare insieme. La situazione a livello internazionale è tale che l’urgenza del cambiamento è enorme ed è nostro dovere accelerare. Chi si trincera dietro al business as usual ha, a mio parere, una grande responsabilità».<p> <p><p> <p>Per quanto riguarda le difficoltà di chi fa biochimica oggi, Bastioli non ha dubbi: «Bisogna sradicare l’illegalità. Non si riesce a fare innovazione dove c’è illegalità. Basti pensare che il 50% dei sacchetti in giro nei negozi sono falsamente biodegradabili». Un circuito criminale che danneggia l’ambiente, ma anche l’economia e la ricerca, e che purtroppo i pur massicci controlli di Guardia di Finanza e Carabinieri non bastano a bloccare. Bastioli sottolinea l’esigenza di controlli più localizzati, e quindi del coinvolgimento dei vigili urbani: «L’Italia è stata prima in questo settore, ed è un peccato che non lo utilizzi a pieno. È una perdita per tutti». <p> <p> <p> <p> <p> <p><p> <p> <p><p> <p>", "time": "2018-10-20T10:03:34+01:00", "type": "scienza"}
{"title": "Clima, è l’ora della terapia d’urto", "url": "https://www.lastampa.it/2018/10/20/scienza/clima-lora-della-terapia-durto-mThXBnVwzCExSJJm7ZIhdM/premium.html", "review": "", "content": "<p> <p>Il tempo che ci manca è il tema chiave del nuovo rapporto sul clima del Comitato intergovernativo dell’Onu sui cambiamenti climatici (Ipcc). La scienza si esprime forte e chiara sul nostro futuro: se non vogliamo entrare in una spirale di gravi conseguenze irreversibili, l’aumento della temperatura globale entro il 2100 non dovrebbe superare un grado e mezzo rispetto al periodo pre-industriale. Due gradi in più rappresentano invece la soglia estrema stabilita dall’Accordo di Parigi del 2015, ... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "20 ottobre 2018", "type": "scienza"}
{"title": "Verrà dalla Luna, e sarà “pulita”, tutta l’energia necessaria ", "url": "https://www.lastampa.it/2018/10/21/scienza/verr-dalla-luna-e-sar-pulita-tutta-lenergia-necessaria-vUglMA4VQHBOkf4NAoLUlL/pagina.html", "review": "", "content": "<p> <p>Una nuova area di sosta, dove fermarsi per un break prima di ripartire. Nulla di particolare se non fosse che la piazzola in questione non sarebbe, anzi non sarà, su un’autostrada. In collaborazione con la NASA, la Japan Aerospace Exploration Agency (JAXA) ha annunciato di voler dar vita alla prima colonia umana sulla Luna. E in tempi brevi, appena un decennio. L'intenzione è utilizzare il pianeta più prossimo alla Terra come  “ scalo ”  per le missioni che puntano all ’ esplorazione del sistema solare.<p> <p>Ma c’è qualcosa che attrae ancora di più l’attenzione. Si tratta delle risorse che si trovano sulla superficie lunare. Nel 2009, la sonda spaziale giapponese Kaguya ha rilevato la presenza di uranio, torio, potassio, magnesio, silicio, calcio, titanio e ferro. Questa scoperta ha aperto nuovi scenari sullo sfruttamento commerciale di questi preziosi elementi.<p> <p><p> <p><p><p><p><p><p> <p><p> <p>Secondo gli esperti sono presenti quantità significative di acqua e ferro congelati. C’è, poi, il gas Elio-3, che si trova solo sulla Luna e può essere potenzialmente usato come combustibile per sviluppare la fusione nucleare. Tuttavia, prima che lo sfruttamento delle risorse possa iniziare su larga scala, occorre predisporre le infrastrutture necessarie. E per riuscire a costruire abitazioni e uffici adatti ai neo-colonizzatori, i ricercatori stanno studiando il modo per combinare il suolo trovato in superficie con l'acqua prelevata dal ghiaccio fuso per creare un calcestruzzo lunare. <p> <p><p> <p><p><p><p><p><p> <p><p> <p>Non è tutto qui. Un'altra proposta avanzata da Shimizu, un ’ azienda con sede a Tokyo, sarebbe in grado di rispondere all’intero fabbisogno energetico mondiale, trasformando la Luna in una colossale centrale. L'azienda vorrebbe installare una fascia di pannelli solari larga 400 chilometri attorno all'equatore lunare e, quindi, trasmettere costantemente energia alle \"stazioni di ricezione\" sulla Terra tramite laser o microonde. Sarebbe in tal modo possibile inviare 13.000 terawatts di energia elettrica. Per avere un’idea dell’entità della produzione stimata basti pensare che, ad esempio, in Germania nel 2017 gli impianti fotovoltaici hanno apportato al paese 38,4 terawattora.<p> <p><p> <p><p><p><p><p><p> <p><p> <p>C’è un’altra impresa, Kajima Corp., che già utilizza camion e bulldozer telecomandati nei cantieri e, da alcuni anni, sta collaborando con JAXA. L’ardua scommessa è inviare mezzi sulla Luna e controllarli da 384.400 chilometri, ovvero dalla Terra.  <p> <p>Ne è trascorso di tempo da quando Mosca lanciò il satellite Sputnik nel 1957, battendo sul tempo Washington che l’anno successivo rispose inviando nello stazio Explorer 1. Adesso Stati Uniti e Giappone cullano uno dei sogni ultimi dell’umanità: passare dall’utilizzo meticoloso di risorse limitate all'uso illimitato di energia “pulita”. <p> <p><p> <p>* quoted business  <p> <p>  <p> <p>FONTE: NASA  <p> <p><p> <p><p> <p> <p> <p> <p> <p><p> <p> <p><p> <p>", "time": "2018-10-21T06:00:00+01:00", "type": "scienza"}
{"title": "Riscaldamento globale, si può davvero sperare di mantenerlo sotto gli 1,5 C°? ", "url": "https://www.lastampa.it/2018/10/24/scienza/riscaldamento-globale-si-pu-davvero-sperare-di-mantenerlo-sotto-gli-c-ngOEyQqU051iIQbYaygIyN/pagina.html", "review": "", "content": "<p> <p>Crederci ancora, contro tutto e tutti. E soprattutto agire. Un rapporto speciale del Gruppo di esperti intergovernativo che studia i cambiamenti climatici (IPCC), presentato lunedì 8 ottobre al termine di una settimana di discussioni tra i rappresentanti di 195 Stati, in Corea del Sud, lascia ancora aperta una speranza di limitare il riscaldamento del pianeta a 1,5 C° rispetto al periodo pre-industriale.  <p> <p>Una concentrazione atmosferica di gas serra senza precedenti da almeno 800 000 anni, anno dopo anno temperature record, ondate di calore, piogge torrenziali, e trombe d’aria devastanti dimostrano che il dissesto climatico è all’opera.<p> <p><p> <p>Tuttavia quest’ultima speranza, come dimostra il rapporto, sarà preservata solo se ci sarà un salto a livello di governance internazionale, nella lotta contro il riscaldamento globale.  <p> <p> <p> <p>L’accordo di Parigi, siglato nel dicembre 2015 in occasione della COP21, prevede di contenere l’aumento della temperatura media del pianeta “ben al di sotto dei 2 C° rispetto ai livelli preindustriali”. Per questo, gli Stati hanno chiesto all’Ipcc un rapporto speciale “sugli impatti di un riscaldamento globale di 1,5 C° e sulle “relative traiettorie di emissioni globali di gas a effetto serra”. <p> <p><p> <p>Questo rapporto di 400 pagine, elaborato da circa un centinaio di scienziati di quaranta paesi sulla base di 6000 studi scientifici, indica che la temperatura media del decennio 2006-2015 è cresciuta tra 0,77 e 0,79 gradi rispetto al periodo di riferimento 1850-1900 e che l'effetto dell'azione umana è determinante in questo riscaldamento: le emissioni antropogeniche hanno infatti un impatto pari a 0,2 gradi per ogni decade. <p> <p><p> <p>L'obiettivo che l'Ipcc indica come necessario è infatti una riduzione del 45% delle emissioni globali di anidride carbonica entro il 2030, rispetto ai livelli del 2010, e l'azzeramento delle emissioni nette entro il 2050. Come fare? Il rapporto considera come prioritaria la necessità di ridurre drasticamente il consumo di energia da parte dei settori più energivori: industria, edilizia e trasporti.  <p> <p> <p> <p>Ed è proprio sulla necessità di modernizzare il sistema dei trasporti in Italia che si è discusso a Milano durante la conferenza dedicata alla mobilità sostenibile “Emob”. Lo studio dal titolo \"Fuelling Italy’s Future: Come la transizione verso la mobilità a basso contenuto di carbonio rafforza l’economia\" coordinato dalla European Climate Foundation, da Transport &amp; Environment e dalla Fondazione Centro Studi Enel dimostra come il passaggio verso una mobilità a impatto zero, possa portare non solo a molteplici vantaggi economici, ma anche a maggiori vantaggi sul fronte sanitario, con minori costi ospedalieri per il trattamento delle malattie causate dall'inquinamento atmosferico.<p> <p><p> <p>Secondo il report, l'Italia ha l’opportunità di creare 19.225 posti di lavoro entro il 2030 e più di 50.000 nel 2050, grazie al passaggio da un sistema di trasporto basato sulle importazioni di benzina e diesel ad una mobilità alimentata da energie rinnovabili di produzione nazionale. Non solo, la transizione verso l’uso di veicoli a basse e zero emissioni di carbonio contribuirà nel 2030 ad aumentare il PIL di 2,396 miliardidi euro. I vantaggi economici legati a una mobilità low carbon porterebbero anche a un miglioramento della salute dei cittadini, che godrebbero di un’aria meno inquinata. Lo studio mostra che le emissioni di NOx e PM sarebbero ridotte rispettivamente del 50% e del 63% rispetto ai rilevamenti del 2017, mentre il loro valore arriverebbe addirittura ad avvicinarsi allo zero nel 2050, così da evitare 1.100 decessi prematuri entro il 2030 e prevenire un numero significativo di tumori polmonari, bronchite cronica e asma. <p> <p><p> <p>Tuttavia, lo studio avverte che per accompagnare e gestire la transizione verso una mobilità a basse emissioni di carbonio, sono essenziali degli interventi politici mirati e lungimiranti. Le stesse raccomandazioni fornite ai governi dall’IPCC per mantenere la temperatura del pianeta sotto gli 1,5 °C. <p> <p> <p> <p> <p> <p><p> <p> <p><p> <p>", "time": "2018-10-24T05:00:00+01:00", "type": "scienza"}
{"title": "Api in salute e monitorate via app con gli alveari smart di 3Bee ", "url": "https://www.lastampa.it/2018/08/31/scienza/api-in-salute-e-monitorate-via-app-con-gli-alveari-smart-di-bee-y688HNjNyoez3F8pfY82yO/pagina.html", "review": "", "content": "<p> <p>Coniugare apicultura e innovazione in un mix che fa bene all’economia locale e l’ambiente: è questo lo scopo di 3Bee (www.3bee.it) , startup cresciuta nell’I3P Incubatore del Politecnico di Torino e selezionata anche tra i New Heroes di RedBull.com. <p> <p> <p> <p>Un’impresa nata dall’idea di Niccolò Calandri e Riccardo Balzaretti che ha portato alla creazione del primo prodotto Hi-Tech e a basso costo per la salvaguardia delle api italiane. I tre ricercatori provengono infatti da diversi campi di studio, dall’elettronica quantistica alle nanobiotecnologie, ed è proprio grazie alla fusione delle loro conoscenze che è nato Hive-Tech, l’alveare tecnologico del futuro. <p> <p> <p> <p>Questa struttura è costituita da un innovativo sistema di sensori che consentono di valutare in tempo reale lo stato di salute delle api all’interno dell’arnia e di poterle monitorare grazie ad un’app per smartphone. <p> <p> <p> <p>Hive-Tech è a disposizione di tutti gli apicoltori che desiderano aumentare la produttività, aiutati dai dati acquisiti, poiché permette di interpretare e monitorare a fondo i bisogni delle api registrandone peso, temperatura, umidità, suoni e odori. Parametri che consentono di stabilire la presenza di eventuali malattie, anomalie e in generale lo stato di salute di tutti gli insetti, compresa l’ape regina. In questo modo è possibile non solo agire tempestivamente, ma soprattutto ridurre il numero di sostanze come antibiotici, troppo spesso dati agli insetti in via puramente preventiva. <p> <p> <p> <p><p><p><p><p><p> <p>Inoltre, i dati biologici dello stato di salute delle api saranno indicativi della qualità dell’ambiente che circonda le api, allertando in caso di rilascio di sostanze nocive. Utilizzando la tecnologia 3Bee sar à  possibile analizzare la qualit à  dell’ ambiente grazie al capillare e costante lavoro di impollinazione delle api: volando di fiore in fiore le api raccoglieranno le eventuali sostanze nocive che successivamente verranno analizzate della tecnologia Hive-Tech.<p> <p> <p> <p>La tecnologia brevettata da 3Bee è leggera, non crea alcun fastidio alle api, ma soprattutto è pensata per essere utilizzata da tutti, anche dagli utenti senza alcuna nozione informatica, facilmente trasportabile e adattabile a qualsiasi tipo di arnia. In più, il dispositivo è completamente auto-alimentato grazie all’energia solare. Con Hive-Tech quindi sia hobbisti che professionisti o ricercatori potranno prendersi cura a 360° dei propri alveari e saranno in grado di massimizzare la produzione di miele monitorando costantemente anche a distanza e in tempo reale l’operato delle api. <p> <p> <p> <p> Social per condivisione<p> <p> <p> <p>Twitter 3Bee: @3beehivetech  <p> <p>Twitter I3P: @I3P_Torino  <p> <p><p> <p> <p> <p> <p> <p><p> <p> <p><p> <p>", "time": "2018-08-31T06:00:00+01:00", "type": "scienza"}
{"title": "Nuovo report di Greenpeace: una moda pulita è già possibile ", "url": "https://www.lastampa.it/2018/09/01/scienza/nuovo-report-di-greenpeace-una-moda-pulita-gi-possibile-46Hh8l9whvtnLBDrUtqefM/pagina.html", "review": "", "content": "<p> <p>A sette anni del lancio della campagna Detox, Greenpeace traccia un bilancio dei progressi effettuati dalle aziende impegnate nell’eliminazione delle sostanze chimiche pericolose dalle proprie filiere produttive entro il 2020. Nel nuovo rapporto di Greenpeace Germania (Destination Zero: seven years of Detoxing the clothing industry) vengono evidenziati i progressi delle ottanta aziende, tra cui case dell’alta moda, dell’abbigliamento sportivo e numerose aziende tessili, che rappresentano il quindici per cento della produzione mondiale dell’abbigliamento in termini di fatturato. <p> <p><p> <p>Delle ottanta aziende impegnate in Detox circa sessanta sono italiane. Tra queste sono presenti sia gradi marchi (Valentino, Miroglio e Benetton) che numerose realtà tessili più piccole, la maggior parte proveniente dal distretto tessile di Prato. <p> <p>«Negli ultimi anni sono stati fatti grandi passi in avanti nell’eliminazione delle sostanze chimiche pericolose che inquinano le acque del Pianeta e, questo importante cambio di direzione nell’industria dell’abbigliamento, è stato senza dubbio innescato dalla campagna Detox», dichiara Bunny McDiarmid, Direttrice Esecutiva di Greenpeace International. «Grazie alla campagna di Greenpeace le aziende hanno iniziato ad assumersi le proprie responsabilità sull’intero processo produttivo, non limitandosi a garantire la sicurezza del solo prodotto finito». <p> <p><p> <p>LEGGI ANCHE  Moda sostenibile <p> <p><p> <p>Il primo impatto generato dalla campagna Detox sul settore tessile-moda è stato quello di individuare una lista prioritaria di sostanze chimiche da eliminare dai processi produttivi, sino ad oggi utilizzate per produrre i più comuni capi di abbigliamento. Tra gli importanti cambiamenti introdotti dalla campagna di Greenpeace nel settore c’è senza dubbio la trasparenza e la tracciabilità delle filiere. Oggi infatti le aziende impegnate in Detox pubblicano le emissioni di sostanze chimiche pericolose nell’ambiente sia dei propri fornitori che dei subfornitori. Tra gli altri traguardi raggiunti dalla campagna è doveroso citare la completa eliminazione dei PFC (composti poli- e per-fluorurati), utilizzati comunemente nei trattamenti idrorepellenti e antimacchia, da parte del settantadue per cento dei marchi impegnati in Detox.<p> <p><p> <p>«I progressi compiuti dalle aziende Detox mostrano che produrre senza sostanze chimiche pericolose è già possibile e alla portata del mercato. Cosa sta ancora aspettando il restante ottantacinque percento dell’industria tessile globale?» chiede Giuseppe Ungherese, Responsabile Campagna Inquinamento di Greenpeace Italia. «Vista l’importanza del settore tessile nel nostro Paese ci auguriamo che i responsabili politici intervengano e trasformino Detox in uno standard nazionale che garantisca competitività ad uno dei settori industriali più strategici in Italia», conclude Ungherese.<p> <p><p> <p>Uno dei risultati più significativi ottenuti nel nostro Paese è la sottoscrizione del primo impegno collettivo per eliminare le sostanze chimiche pericolose da parte di numerose aziende tessili del distretto di Prato, il più grande in Europa. Oggi in Italia, sotto la spinta di Confindustria Toscana Nord, è nato il Consorzio Italiano Detox, il cuore della rivoluzione tessile italiana, già diventato un punto di riferimento per tutte le aziende nazionali che vogliono intraprendere un percorso serio e credibile per una produzione priva di sostanze chimiche pericolose. Le aziende del Consorzio Italiano Detox hanno già eliminato gran parte di queste sostanze dimostrando che anche per realtà industriali, rappresentanti della piccola e media impresa, produrre in modo pulito è già possibile.<p> <p> <p> <p> <p> <p><p> <p> <p><p> <p>", "time": "2018-09-01T00:00:00+01:00", "type": "scienza"}
{"title": "La sostenibilità fa ricche le imprese? ", "url": "https://www.lastampa.it/2018/09/04/scienza/la-sostenibilit-fa-ricche-le-imprese-5atwUAWClQ3OYWydA6T0oM/pagina.html", "review": "", "content": "<p> <p>La sostenibilità come via alla crescita dell’efficienza di un’impresa. Nel riorientamento dell’economia in senso sostenibile, questa dimensione di ulteriore profitto intelligente dovrebbe risultare chiara, e rappresentare una direttrice di marcia e un asset da valorizzare. Così da scardinare resistenze, superare ritrosie e diffidenze di origine culturale, e oltrepassare pigrizie e abitudini persistenti. Una scoperta che dovrebbe apparire come una specie di “uovo di Colombo”, e di cui gli imprenditori dovrebbero avvalersi.<p> <p> <p> <p>Ma l’Italia, si sa, riesce sempre a essere una nazione anomala, e fatica ad agganciare le tendenze innovative (che, altrove, sono diventate prassi consolidate da tempo). E, dunque, torna decisamente utile al proposito la lettura del libro di Barbara Santoro, “Pensare sostenibile. Una bella impresa” (Egea, pp. 208, euro 22,50), che evidenzia come accanto alle materie prime e all’energia sia fondamentale tenere conto del terzo fattore rappresentato dalla conoscenza. A cui vanno affiancati anche altri elementi come la resilienza e l’idea della responsabilità delle imprese verso le comunità in cui operano, che l’autrice – general manager di Shenker – pratica e ben conosce nelle sue vesti di consigliere di “Anima” per il sociale nei valori d’impresa. <p> <p> <p> <p>“Anima” è l’associazione di imprese, nata nell’ambito dell’Unione degli Industriali di Roma, che mette insieme imprenditori, manager e liberi professionisti con l’obiettivo di promuovere la cultura della corporate social responsibility. E questo libro ne è, appunto, anche una specie di manifesto realizzato, perché dà direttamente voce agli operatori e a coloro che la studiano o la veicolano. E, così, accanto a una dettagliata storia dell’evoluzione del concetto di sostenibilità, dalle origini pionieristiche negli anni Sessanta fino al Global Compact e ai goal dell’Agenda 2030, il volume presenta una ricca raccolta di interviste con i protagonisti italiani del mondo dell’economia sostenibile e della cultura ambientalista (Ermete Realacci, Alberto Contri, Roberto Orsi, Leonardo Becchetti, Rossella Sobrero, Diana Bracco, Enrico Giovannini, Marco Frey), e poi con gli imprenditori che hanno dato vita a esperienze importanti (da Alce Nero a LifeGate, da Leroy Merlin a Diamante). Tutte da leggere con attenzione, perché costituiscono un’eccellente base di partenza per puntare a recuperare il gap del nostro Paese sulla strada della conversione dell’economia alla sostenibilità. <p> <p> <p> <p>@MPanarari <p> <p> <p> <p> <p> <p><p> <p> <p><p> <p>", "time": "2018-09-04T12:04:39+01:00", "type": "scienza"}
{"title": "I farmaci uccidono i fondali dei nostri mari ", "url": "https://www.lastampa.it/2018/09/07/scienza/i-farmaci-uccidono-i-fondali-dei-nostri-mari-l8BXsQ78oopEDCQXnHKVtI/pagina.html", "review": "", "content": "<p> <p>Gli analgesici, gli antibiotici, gli agenti anti-piastrinici, gli ormoni, i farmaci psichiatrici e gli antistaminici sostano indisturbati nei fondali dei nostri mari, fiumi e laghi. È il risultato di uno studio dell’ IHE Delft Institute for Water Education, l’organizzazione internazionale per l’educazione dell’acqua, parte dell’UNESCO. I ricercatori, presenti lo scorso aprile all’assemblea generale dell’Unione europea di geoscienze, hanno monitorato 10.000 chilometri di torrenti in tutto il mondo. Il risultato emerso dal progetto scientifico non è affatto entusiasmante per il nostro ecosistema. <p> <p> <p> <p>Diverse centinaia di tonnellate di farmaci restano nelle discariche e solo una piccola parte, il 7%, viene filtrata dagli impianti di trattamento. Un altro 20% viene assorbito dagli ecosistemi, mentre il resto va negli oceani. Qualora l’utilizzo di questi farmaci non diminuisse, la mole di rifiuti presenti nei fiumi, nei mari e nei laghi crescerebbe del 65% nel 2050, ossia un aumento di due terzi rispetto ai limiti consentiti dalla legge. Ciò significa un danno irreversibile per la biodiversità del nostro pianeta.<p> <p> <p> <p>I ricercatori hanno analizzato in particolare il Diclofenac, un farmaco anti-infiammatorio usato da milioni di persone nel mondo. Solo il consumo di questo prodotto supera le 2400 tonnellate annue. Secondo l’Unione Europea e l’Agenzia per la protezione dell’ambiente degli Stati Uniti il medicinale è un grande pericolo per l’ambiente e il suo uso veterinario spinge gli avvoltoi dell’India verso l’estinzione. «Gran parte degli ecosistemi di acqua dolce - spiega Francesco Bregoli, ricercatore dell’IHE - è potenzialmente minacciato dall’elevata concentrazione di farmaci».<p> <p> <p> <p><p><p><p><p><p> <p>I criteri analizzati dal team di scienziati sono tre: la densità di popolazione, i sistemi fognari e la vendita di farmaci. Hanno inoltre confrontato i risultati del loro studio con i dati raccolti da 1400 centri sparsi nel pianeta. I livelli di contaminazione più alti sono presenti in America Latina, in Africa e in Asia, dove le acque reflue non sono adeguatamente trattate.<p> <p> <p> <p>Due potrebbero essere le strategie per evitare un disastro ambientale: la connessione delle strutture fognarie e un miglioramento tecnologico nel trattamento delle acque. Tuttavia, secondo l’organizzazione, un sistema più innovativo non sarà sufficiente ad arrestare il fenomeno «Abbiamo scoperto – conclude Bregoli - che i miglioramenti tecnologici da soli non sono sufficienti a risolvere gli attuali livelli di concentrazione. Se non viene implementata una riduzione sostanziale del consumo, gran parte degli ecosistemi fluviali globali non saranno mai sufficientemente protetti». <p> <p>Solo un uso razionale dei medicinali potrà evitare danni alla nostra biodiversità. Insieme ad un’adeguata raccolta differenziata e ad un’evoluzione tecnologica potremo evitare di annichilire ciò che di più caro abbiamo ricevuto in dono: la bellezza della natura, in tutte le sue sfumature. <p> <p> <p> <p> <p> <p> <p> <p><p> <p> <p><p> <p>", "time": "2018-09-07T06:00:00+01:00", "type": "scienza"}
{"title": "Mobilità elettrica, 50mila posti di lavoro in più entro il 2050", "url": "https://www.lastampa.it/2018/10/22/scienza/mobilit-elettrica-mila-posti-di-lavoro-in-pi-entro-il-pXpwSt9sZWVlJXUu72P0AN/premium.html", "review": "", "content": "<p> <p>Con la decarbonizzazione della mobilità il nostro Paese può ridurre la dipendenza dai combustibili fossili, creare lavoro e migliorare la salute dei cittadini. Tra poco più di dieci anni le utilitarie elettriche costeranno meno di quelle a benzina. Una transizione che non può più attendere. Soprattutto per non perdere un treno già in partenza e che promette di rivoluzionare il settore dei trasporti: decarbonizzare la mobilità potrebbe infatti dare un impulso positivo all'economia italiana, ... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "22 ottobre 2018", "type": "scienza"}
{"title": "I boschi di Asiago, un esempio di sostenibilità ", "url": "https://www.lastampa.it/2018/09/05/scienza/i-boschi-di-asiago-un-esempio-di-sostenibilit-82SAG6u9zJWKYyra0yPNDJ/pagina.html", "review": "", "content": "<p> <p>Vengono spesso citati come i boschi cari a Ermanno Olmi e Mario Rigoni Stern, che qui hanno ambientato pellicole e libri. Entrambi legati alla storia dell'altopiano di Asiago, ai suoi boschi, alla natura unica di questo territorio, hanno raccontato negli anni il profondo legame tra i suoi abitanti – i cives – e l'ambiente circostante. E oggi grazie alla certificazione Fsc, che garantisce la gestione responsabile delle aree boschive secondo alti standard ambientali sociali ed economici, la risorsa boschiva viene ulteriormente valorizzata. <p> <p> <p> <p><p><p><p><p><p> <p>Il bosco non solo inteso come fonte primaria di legname e di materia prima ad esso legata, ma come un ecosistema completo, dove produttività e conservazione sono legate al coinvolgimento delle popolazioni locali, alla loro partecipazione nel mantenimento della foresta, alla valorizzazione dei prodotti forestali. Sono circa 6mila gli ettari di proprietà del Comune di Asiago custoditi dai suoi abitanti, dopo che con la Grande Guerra se ne fece scempio, distruggendone più della metà. E che oggi, invece, sono certificati: un bosco misto di faggio e di abete rosso e bianco, o puro di abete rosso, con tutto il corredo tipico delle piante del sottobosco. Mentre alle quote più alte predomina il lariceto e il mugheto.<p> <p> <p> <p><p><p><p><p><p> <p>“Siamo orgogliosi di questa certificazione, perché in linea con l'obiettivo che ci siamo dati: valorizzare il nostro territorio e il patrimonio boschivo”, spiega Diego Rigoni, assessore e vice sindaco del Comune di Asiago. “In questo modo possiamo dimostrare anche ad altre realtà come gestiamo in maniera sostenibile i nostri boschi. Ma c'è anche un obiettivo economico: creare una rete di imprese certificate, cosicché il legno che proviene dai nostri boschi sia sempre più richiesto e il nostro impegno riconosciuto”. Ed è indubbiamente questo uno degli obiettivi della certificazione di gestione responsabile. Se si conta che la copertura forestale del nostro Paese è in continua espansione (circa il 34 per cento del territorio), mentre restiamo la nazione che sfrutta meno la risorsa boschiva in Europa (il 30 per cento contro una media europea del 60 per cento), ci si rende conto come i boschi in Italia stiano vivendo una fase di lento abbandono. Non si parla certo di foreste primarie o di elevata importanza naturalistica, ma di aree che andrebbero gestite correttamente, per ridurre il rischio di incendi, il dissesto idrogeologico e migliorarne l'assorbimento della CO2 atmosferica.<p> <p> <p> <p><p><p><p><p><p> <p>  Il percorso avviato con il Piano di Riassetto per il quinquennio 2017-2021 e che prevede al suo interno anche la certificazione Fsc, ha portato all'individuazione delle cosiddette aree ad “Alto Valore di Conservazione”, identificate attraverso la consultazione con esperti e la popolazione locale, e altre aree dedicate invece alla produzione di legno di alta qualità, come abete rosso, abete bianco, larice. Anche il faggio trova applicazione, come legna da ardere o altri impieghi secondari. “Quello di Asiago è un Comune molto sensibile alla gestione responsabile dei suoi boschi e che, per questo, un anno fa ha conseguito la certificazione Fsc”, dichiara Diego Florian, direttore di Fsc Italia. “Credo sia molto importante per i nostri sostenitori conoscere i territori certificati e, come in questo caso, un contesto pionieristico nel Veneto per quanto riguarda la certificazione dei boschi alpini”.<p> <p>  <p> <p><p><p><p><p><p> <p>Ma gestire in maniera sostenibile un bosco significa anche riconoscerne le aree che devono mantenere il proprio ruolo di protezione della biodiversità. Qui ad Asiago ne è esempio il bosco testimone di Cloise, antica formazione boschiva che ospita piante secolari, protette da 20 anni da ogni forma di silvicultura: qui è infatti vietato qualsiasi prelievo, anche in presenza di schianti, disseccamenti o indebolimento degli alberi. Segno che uomo, natura ed economia possono convivere, in una gestione equilibrata del capitale naturale e in quello che si dimostra essere un perfetto esempio di sviluppo sostenibile. <p> <p><p> <p><p><p><p><p><p> <p><p> <p><p> <p> <p> <p> <p> <p><p> <p> <p><p> <p>", "time": "2018-09-05T06:00:00+01:00", "type": "scienza"}
{"title": "Festival di Venezia: il film su Van Gogh vince il Green Drop Award 2018 ", "url": "https://www.lastampa.it/2018/09/10/scienza/festival-di-venezia-il-film-su-van-gogh-vince-il-green-drop-award-0E9c9RJYJJSscySyqRwYZL/pagina.html", "review": "", "content": "<p> <p>a Gentile<p> <p> <p> <p>Gli ultimi anni di vita di Vincent Van Gogh, genio visionario, che ha raccontato il rapporto tra uomo e natura con immagini diventate eterne: At Eternity’s Gate di Julian Schnabel ha vinto la settima edizione del Green Drop Award, il premio che la Ong Green Cross Italia assegna ogni anno alla Mostra del Cinema di Venezia alla pellicola in concorso che meglio interpreta i temi ambientali ed ecologici.<p> <p><p> <p>Ad assegnare la preziosa goccia in vetro di Murano soffiata dal maestro Simone Cenedese, è stata la giuria, presieduta dall’attore Paolo Conticini, affiancato da Nevina Satta, direttrice della Fondazione Sardegna Film Commission, e dal giornalista Marco Fratoddi, direttore editoriale dell’Istituto per l’Ambiente e l’Educazione Scholé Futuro di Torino. <p> <p><p> <p>«Siamo profondamente onorati – ha dichiarato il cineasta statunitense Julian Schnabel - che la nostra opera sia considerata un contributo per fare luce su questo tema e per accendere la consapevolezza delle persone. Vi ringrazio a nome dei miei figli e di tutti i nostri figli per il vostro lavoro. Come dice Vincent Van Gogh nel nostro film “Dio è natura e la natura è bellezza”». <p> <p><p> <p><p><p><p><p><p> <p><p> <p>Come ogni anno, il Green Drop Award ha “accolto” all’interno della bellissima goccia di vetro di Murano un campione di terra diverso. Quest’anno è toccato alla terra del vulcano islandese Laki, raccolta in collaborazione con La Settimana del Pianeta Terra e certificata dall’Università di Urbino. L’eruzione del vulcano Laki, nel 1784 causò morti, carestie, inverni rigidi, estati torride e inondazioni. «Secondo storici e scienziati, il mutamento climatico e la povertà che ne seguì, causati da questo evento geologico, sarebbero stati tra i fattori che accelerarono lo scoppio della Rivoluzione francese – racconta il direttore del Green Drop Award Marco Gisotti – A dimostrazione del fatto che le vicende umane sono strettamente connesse agli equilibri ecologici e ambientali». <p> <p><p> <p>Tra le motivazioni che hanno assegnato il premio a At Eternity’s Gate, “c’è la storia dell’uomo e dell’artista, che, per dirla con le parole dello storico dell’arte Ernest Gombrich, “fu il primo a scoprire la bellezza delle stoppie, delle siepi e dei campi di grano, dei rami nodosi degli ulivi e delle sagome scure e guizzanti dei cipressi”, e con essa gli artisti che lo hanno celebrato attraverso questo film”. <p> <p> <p> <p> <p> <p><p> <p> <p><p> <p>", "time": "2018-09-10T04:51:00+01:00", "type": "scienza"}
{"title": "Fonti fossili: il picco si avvicina, a rischio migliaia di miliardi ", "url": "https://www.lastampa.it/2018/09/11/scienza/fonti-fossili-il-picco-si-avvicina-a-rischio-migliaia-di-miliardi-MyrorzDbN93j9H32AqY0DL/pagina.html", "review": "", "content": "<p> <p>Il picco del fossile è sempre più vicino. La domanda globale di petrolio, gas e carbone verosimilmente potrebbe raggiungere il suo massimo all’inizio del prossimo decennio, per poi precipitare. Ottima notizia sul fronte della lotta al cambiamento climatico. Pessima prospettiva per i tanti (troppi) investitori che ancora puntano sulle fonti energetiche non rinnovabili.<p> <p> È ciò che emerge dal report rilasciato oggi dal think-tank internazionale Carbon Tracker (https://www.carbontracker.org/ ), alla vigilia del Global Climate Action Summit di San Francisco. <p> <p><p> <p>«Il 2020 – commenta Kingsimill Bond, New Energy Strategist di Carbon Tracker e autore del rapporto - sarà il decennio del picco e del declino dei combustibili fossili, le cui roccaforti, una dopo l’altra, saranno sommerse dall’ondata crescente delle energie rinnovabili». Cosa che, inevitabilmente, porterà alla perdita di migliaia di miliardi di dollari investiti nell’industria fossile e colpirà i paesi grandi esportatori di petrolio che non saranno in grado di reinventare la propria economia.<p> <p><p> <p>TRANSIZIONE ENERGETICA, TECNOLOGIA E GEOPOLITICA: LE COORDINATE DI UNA PREVISIONE <p> <p>Che la transizione energetica sia in atto non è in discussione. Ciò che, a questo punto, diventa cruciale per gli equilibri dell’economia globale è la capacità di prevedere quando avverrà il salto. E stando a quanto affermano gli analisti di Carbon Tracker, l’industria delle fonti fossili non si sta dimostrando molto lungimirante a riguardo, per non dire decisamente cieca. Grandi compagnie come BP – si legge nel report - o addirittura l’Opec (Organizzazione dei paesi esportatori di petrolio) e la IEA (Agenzia Internazionale dell’Energia) si aspettano il picco non prima di un’altra generazione, vale a dire dopo il 2030. Tuttavia diverse agenzie di analisi e forecasting, ad esempio DNV GL, avvisano di tenersi pronti già nel prossimo decennio. <p> <p><p> <p>A sostenere la previsione, ci sono i dati incrociati circa il rallentamento nella crescita (+1-1,5% all’anno) della domanda globale di energia, dovuto in buona parte a una migliore efficienza, e la contemporanea crescita dell’industria delle rinnovabili, in particolare solare ed eolico che stanno guadagnando un 15-20% all’anno. In poche parole, a una richiesta sempre più contenuta di energia si sopperisce con una quota sempre maggiore di rinnovabili. Di questo passo, sostiene il rapporto, il picco e poi la caduta dei combustibili fossili dovrebbe collocarsi tra il 2020 e il 2027, con buona approssimazione nel 2023. <p> <p><p> <p>I fattori che spingono verso la transizione e avvicinano sempre più il fatidico anno si possono riassumere, secondo Bond, in tre concetti: tecnologia, geopolitica e necessità. Da un punto di vista tecnologico, è un dato di fatto la progressiva e rapida diminuzione dei costi del fotovoltaico, dell’eolico e delle batterie per lo storage energetico. Secondo l’Agenzia Internazionale delle Energie Rinnovabili, entro il 2020 queste tecnologie saranno più economiche delle fonti fossili.<p> <p><p> <p>Secondo fondamentale driver è il comportamento dei mercati emergenti. Con Cina e India in testa, la maggior parte delle economie in crescita punta sulle fonti rinnovabili, abbandonando progressivamente le fossili. I motivi sono vari: hanno meno infrastrutture legate al comparto fossile, hanno in genere maggiori problemi di inquinamento atmosferico da risolvere e cercano quell’indipendenza energetica che solare ed eolico, al contrario del petrolio, possono garantire.<p> <p><p> <p>Infine, a spingere verso una veloce transizione energetica, c’è la necessità ormai drammaticamente pressante di contenere il riscaldamento globale. Nonostante il passo indietro degli Stati Uniti, quasi tutti i decisori politici stanno lavorando per regolamentare e frenare le fonti fossili.<p> <p><p> <p>PREPARARSI ALLE CONSEGUENZE <p> <p>«La domanda di combustibili fossili è in crescita da duecento anni, ma sta ora per entrare in una fase di declino strutturale. E questa transizione non sarà indolore per molti settori», avverte Kingsmill Bond.<p> <p><p> <p>Considerata la mole degli investimenti e delle infrastrutture impiegate nel comparto delle fonti fossili, le perdite si annunciano, scrive il Carbon Tracker, “colossali”. Si stima che l’intero settore abbia investimenti per 25mila miliardi di dollari in infrastrutture: tutti asset che, con la caduta della domanda, diventeranno irrecuperabili. E gli impatti non si faranno sentire solo sull’industria dei combustibili, ma anche su tutti i comparti ad essa legati, a cominciare ovviamente da trasporti e automotive.<p> <p><p> <p> Ci saranno, infine, conseguenze geopolitiche e riorganizzazione degli equilibri globali, a partire dalle economie dei paesi grandi esportatori di petrolio. Carbon Tracker ne ha contati dodici Iraq, Emirati e Arabia Saudita, naturalmente, ma anche la Russia), che patiranno forti contraccolpi se non saranno in grado di riconvertirsi al più presto.<p> <p><p> <p>Se l’industria delle fonti fossili non vuol vedere, quelli di Carbon Tracker fanno allora appello alla finanza. «Gli investitori giocano d’anticipo, in genere reagiscono prima che le compagnie vedano arrivare il picco della domanda. Ci auguriamo– conclude Bond - che si attivino in fretta, prima che la transizione energetica si sia fatta strada nel mercato globale». Insomma, tutto sta nel non farsi cogliere impreparati.<p> <p> <p> <p> <p> <p> <p> <p><p> <p> <p><p> <p>", "time": "2018-09-11T00:00:00+01:00", "type": "scienza"}
{"title": "Time to detox, torna la Settimana Europea per la Riduzione dei Rifiuti ", "url": "https://www.lastampa.it/2018/09/10/scienza/time-to-detox-torna-la-settimana-europea-per-la-riduzione-dei-rifiuti-WpCl40vHIyHhaEgqWzgE3I/pagina.html", "review": "", "content": "<p> <p>La decima edizione dell'European Week for Waste Reduction, in Italia meglio conosciuta come SERR (Settimana Europea per la Riduzione dei Rifiuti), si terrà dal 17 al 25 novembre 2018 e avrà come focus la prevenzione e la gestione dei rifiuti pericolosi.<p> <p> <p> <p>Nata all’interno del Programma LIFE+ della Commissione Europea, la SERR si pone l’obiettivo primario di sensibilizzare quanti più attori possibili sulle strategie e sulle politiche di prevenzione dei rifiuti delineate dall’Unione Europea che gli Stati membri sono chiamati ad attuare. <p> <p> <p> <p>Il Comitato promotore nazionale della SERR in Italia è composto da CNI Unesco, Ministero dell’Ambiente e della Tutela del Territorio e del Mare, Utilitalia, Anci, Città Metropolitana di Torino, Città Metropolitana di Roma Capitale, Legambiente e AICA, la Regione Sicilia (new entry di quest'anno) con E.R.I.C.A. Soc. Coop. ed Eco dalle Città in qualità di partner tecnici.<p> <p><p> <p><p><p><p><p><p> <p><p> <p>Ciascun soggetto sia esso individuale o collettivo, può unirsi alla campagna attraverso delle “azioni”. Quelle di quest'anno dovranno dunque ispirarsi alla prevenzione della produzione dei rifiuti che al loro interno contengono proprietà dannose per l’ambiente e per la salute degli individui e degli animali, quali sostanze esplosive, infiammabili e/o tossiche. Si tratta dunque di rifiuti particolari che, seppur correttamente conferiti, devono subire un processo di trattamento diverso rispetto agli altri.<p> <p><p> <p>Gran parte delle persone ignora che sostanze pericolose si possano trovare, in piccole o grandi quantità, in molti prodotti di utilizzo quotidiano come i cosmetici, le batterie, le vernici, le lampadine e in generale i RAEE, ovvero i rifiuti da apparecchiature elettriche ed elettroniche. <p> <p><p> <p>Il crescente successo dell’iniziativa europea ha portato l’Italia lo scorso anno a registrare 4.422 azioni, riconfermandosi così tra le nazioni top in Europa. E, nonostante un aspetto poco conosciuto dalla maggior parte delle persone come i rifiuti pericolosi, gli organizzatori confidano anche per questa edizione nel successo della campagna.<p> <p><p> <p><p><p><p><p><p> <p><p> <p>«Quest’anno la SERR è arrivata al decimo anno, dieci anni di azioni per prevenire i rifiuti che hanno coinvolto tutta l’Europa in un progetto straordinario di partecipazione – dichiara Emanuela Rosio, presidente di Aica (Associazione Internazionale per la Comunicazione Ambientale) - L’Italia si è sempre distinta, il numero di azioni dal basso dei suoi Project Developer è stato quasi sempre il più alto, a dimostrazione della grande attenzione al tema e della grande volontà di contribuire alla salvaguardia del pianeta. Anche quest’anno tutti possono partecipare, in forma associata o singola, per portare un messaggio concreto a chi ci circonda sperando che dal basso arrivi a chi definisce le regole. Il decennale sarà anche una festa che stiamo organizzando insieme al Comitato Promotore nazionale, oltre che un momento di lancio e riflessione per il futuro del progetto. Per i dettagli appuntamento alla conferenza stampa di Ecomondo e nel frattempo aderite alla SERR e mandateci le vostre proposte di azione».<p> <p><p> <p>Anche per il 2018 l’obiettivo sarà coinvolgere il più possibile pubbliche amministrazioni, associazioni e organizzazioni no profit, il mondo della scuola e quello delle imprese e singoli cittadini. La SERR chiama tutti a proporre azioni volte a prevenire, ridurre o riciclare correttamente i rifiuti. <p> <p><p> <p>Ulteriori dettagli sulle precedenti edizioni sono disponibili sul sito internet ufficiale italiano  www.menorifiuti.org  . Gli hashtag della campagna sono #EWWR18 #SERR18 e #TimeToDetox. <p> <p> <p> <p> <p> <p> <p> <p><p> <p> <p><p> <p>", "time": "2018-09-10T08:05:05+01:00", "type": "scienza"}
{"title": "Per tre giorni Milano capitale della mobilità elettrica ", "url": "https://www.lastampa.it/2018/09/12/scienza/per-tre-giorni-milano-capitale-della-mobilit-elettrica-gVOhWGSA08A1kkvxqiYuXJ/pagina.html", "review": "", "content": "<p> <p>È tempo di dare una scossa alla mobilità elettrica in Italia. È questo l'obiettivo della seconda edizione di “e_mob Conferenza nazionale della mobilità elettrica”, che si terrà a Milano dal 27 al 29 settembre 2018. Da Palazzo Lombardia, sede della Regione tre giorni di conferenze, workshop, eventi faranno del capoluogo lombardo la capitale della mobilità elettrica in Italia. Un evento dedicato alle amministrazioni, alle imprese ma sopratutto ai singoli cittadini, per avviare la transizione elettrica anche nel nostro Paese.<p> <p><p> <p>La scorsa edizione si concluse con la firma della “Carta metropolitana della mobilità elettrica”, un documento promosso dai Comuni di Milano, Bologna, Firenze, Torino e Varese, oggi sottoscritto da oltre 70 città italiane, e pensato come guida per tutte le città e i Comuni che vogliano rimanere in contatto sulle attività svolte dagli altri enti, così da condividere le varie iniziative a sostegno degli spostamenti a emissioni zero di persone e merci.<p> <p><p> <p>L'ERA DEL DIESEL È AL CAPOLINEA<p> <p>In tutta Europa sono decine le città che hanno deciso una progressiva messa al bando dei motori diesel, principali responsabili dell'aumento delle concentrazioni degli ossidi di azoto (NOx) e del particolato fine. L'ultima in ordine di tempo è Francoforte, dove già da febbraio non sarà più possibile circolare con veicoli Euro 4. Lo stesso accadrà a Parigi, Oslo, Rotterdam, solo per citarne alcune. <p> <p><p> <p>Un'esigenza ormai imprescindibile anche per l'Italia, dove, secondo l'Agenzia europea dell'ambiente, l'inquinamento atmosferico è tra le cause di decesso prematuro per le elevate concentrazioni di particolato, biossido di azoto e dell'ozono a livello del suolo. Sono infatti almeno 39 i capoluoghi di provincia dove almeno una centralina supera concentrazioni medie superiori a 50 µg/m³, quando il limite di legge è di 40 µg/m³. Fatto che ha portato il nostro Paese ad essere deferito dalla Corte di giustizia europea in materia di inquinamento atmosferico e che ci potrebbe costare fino ad un miliardo di euro.<p> <p><p> <p>PER NON RESTARE AI MARGINI DELLA TRANSIZIONE ELETTRICA<p> <p>Il mercato dell'auto elettrica sta crescendo anche in Europa, ma è la Cina a guidare la rivoluzione elettrica, sia per quanto riguarda le immatricolazioni, che per la produzione: il gigante asiatico nel 2017 ha prodotto 23,5 milioni di auto, contro i 17 milioni dell'Europa. L'Italia per ora resta fanalino di coda per le immatricolazioni con solo 4.827 nuove auto elettriche, contro le 54.617 della Germania, le 47.298 del Regno Unito e le 36.835 della Francia. Per questo gli organizzatori dell'evento puntano a promuovere azioni concrete per favorire la rapida diffusione della mobilità elettrica. Tra i temi dibattuti nei convegni ci saranno l’analisi dei costi di ricarica e delle modalità di pagamento in Europa, la disamina di norme e regolamenti comunali per consentire il diritto alla ricarica pubblica e privata, la logistica urbana con veicoli a zero emissioni, le proposte di condivisione dei mezzi di trasporto e le soluzioni per sfruttare le batterie dei veicoli elettrici come supporto alla rete energetica e per garantire un corretto riutilizzo o riciclo degli accumulatori a fine vita. L'evento si concluderà il 29 settembre con un grande raduno – almeno 500 – di possessori di veicoli elettrici per quella che sarà la marcia più silenziosa d'Italia. <p> <p><p> <p> <p> <p> <p> <p><p> <p> <p><p> <p>", "time": "2018-09-12T08:02:49+01:00", "type": "scienza"}
{"title": "La Notte Europea dei Ricercatori è sempre più delle mamme ", "url": "https://www.lastampa.it/2018/09/14/scienza/la-notte-europea-dei-ricercatori-sempre-pi-delle-mamme-mP7MF0o0C7g3cH4kJaKxvJ/pagina.html", "review": "", "content": "<p> <p>Sono soprattutto le mamme il cuore pulsante del pubblico della Notte Europea dei Ricercatori, dal 22 al 29 settembre: negli ultimi anni a partecipare a questo grande evento dedicato al mondo della ricerca scientifica e dei ricercatori sono soprattutto le donne, che rappresentano quasi il 60%, e la gran parte di loro porta con sé i figli con l'obiettivo di far avvicinare i piccoli al mondo della scienza.<p> <p><p> <p>A delineare il ritratto del pubblico della Notte Europea dei Ricercatori è uno studio realizzato dai ricercatori dei Laboratori Nazionali di Frascati dell'Istituto Nazionale di Fisica Nucleare (INFN), G.Eco e Frascati Scienza, grazie alla raccolta di informazioni, dati e questionari durante le 12 edizioni della Notte Europea dei Ricercatori organizzate dall'associazione Frascati Scienza. Il lavoro finale è stato presentato alla Conferenza internazionale INTED, dedicata ai temi dell'educazione e della ricerca, che si è svolta a Valencia la scorsa primavera.<p> <p><p> <p>Sin dalla prima edizione del 2006, che accolse 4.000 visitatori, la Notte Europea dei Ricercatori organizzata da Frascati Scienza è andata via via crescendo raggiungendo i 50.000 visitatori nel 2017 distribuiti in oltre 30 città italiana e coinvolgendo più di 900 ricercatori di oltre 50 partner scientifici. Ben 12 anni in cui sono stati anche distribuiti questionari e fatte interviste al pubblico per capire meglio gli interessi del pubblico, la sua composizione, avere un idea dell'immagine che il pubblico ha del ruolo dei ricercatori e le differenze tra l'Italia e il resto d'Europa.<p> <p><p> <p>«Uno degli aspetti più interessanti è relativo al pubblico femminile», ha spiegato Giovanni Mazzitelli, primo ricercatore di INFN e autore dello studio. «Nelle prime edizioni - ha aggiunto - il pubblico era formato in modo prevalente da uomini ma poi la tendenza si è invertita e nelle ultime edizioni abbiamo circa il 60% di donne. Di queste, la netta maggioranza sono mamme con un'età tra i 30 e 49 anni e nelle interviste spiegano di partecipare soprattutto per avvicinare i loro figli al mondo scientifico sperando che poi possano diventare ricercatori».<p> <p><p> <p>Altro aspetto interessante è che oltre la metà dei visitatori sono recidivi, hanno già partecipato anche 3 o 4 volte, addirittura ben 7 edizioni: «ci scrivono genitori i cui figli sono cresciuti con le varie edizioni della Notte Europea dei Ricercatori», ha detto Mazzitelli. I dati raccolti indicano che la formazione scolastica del pubblico è generalmente più alta della media nazionale, il 46% ha infatti almeno un titolo universitario, e lo strumento di comunicazione più efficace nel pubblicizzare l'iniziativa resta il tradizionale passaparola, seguito dai social.<p> <p><p> <p>ALTRI NUMERI DELLA RICERCA <p> <p>Dal 2006 l'organizzazione di Frascati Scienza ha raccolto tra le 500 e le 2.000 risposte a questionari fatti compilare dai visitatori durante le varie edizioni della Notte Europea dei Ricercatori. Nel 2017 sono stati somministrati 2631 questionari (617 ex ante, 1213 ex post e 801 bambini) per stabilire, tra i vari obiettivi, il target di audience raggiunta, misurare la conoscenza e capire la percezione che si ha della figura del ricercatore. Dalle risposte emerge come sia molto diffusa l'idea che questo tipo di evento possa contribuire molto a favorire un maggior numero di carriere scientifiche per i giovani.<p> <p><p> <p>Alla domanda su cosa ci si aspetta dall'evento le risposte più quotate sono quella di creare una maggiore consapevolezza sul lavoro dei ricercatori seguita dall'incoraggiare l'interazione con i ricercatori per capire meglio le loro attività scientifiche. Interessa invece poco capire quali siano i problemi relativi ai ricercatori in Italia e in Europa. La maggioranza del pubblico ritiene infine che la ricerca scientifica in Italia non sia per nulla adeguatamente finanziata mentre quando si guarda all'estero la percezione si ribalta in quanto la netta maggioranza risponde che nel resto d'Europa la ricerca sia adeguatamente finanziata.<p> <p><p> <p>Tutti i dati sono consultabili al seguente link: http://www.frascatiscienza.it/report-impact/ <p> <p> <p> <p>BE A CITIZEN SCIENTIST (#BEES) <p> <p>Quest'anno, sono oltre 30 le città e più di 60 i partner che prendono parte alla  tredicesima edizione della Notte Europea dei Ricercatori organizzata da Frascati Scienza, il cui tema è BE a citizEn Scientist (BEES), dedicato alla scienza partecipata. Il programma  è ancora work-in-progress, ma sono circa 250 le iniziative ad ora pubblicate, solo una parte di quelle che saranno realizzate tra il 22 e il 29 settembre, per la Settimana della Scienza e in particolare per la Notte Europea dei Ricercatori del 28.<p> <p><p> <p>La Notte Europea dei Ricercatori coordinata da Frascati Scienza, #BEES, è un progetto promosso dalla Commissione Europea, realizzato con il supporto della Regione Lazio, del Comune di Frascati, dell'Ente Parco Regionale Appia Antica e si inserisce nel programma dell'Anno Europeo del Patrimonio Culturale. Come in ogni edizione, saranno coinvolti moltissimi partner tra enti istituzionali, associazioni e aziende.<p> <p> <p> <p> <p> <p><p> <p> <p><p> <p>", "time": "2018-09-14T00:00:00+01:00", "type": "scienza"}
{"title": "L’ambiente debole: la crisi Sogesid e il futuro dell’Italia ", "url": "https://www.lastampa.it/2018/09/17/scienza/lambiente-debole-la-crisi-sogesid-e-il-futuro-dellitalia-iUYyF5zWyyIeo2JJ8WqBQO/pagina.html", "review": "", "content": "<p> <p>Sono più di 500 persone, la gran parte laureati, con master e specializzazioni: ingegneri, economisti, giuristi, biologi e naturalisti, esperti di cooperazione internazionale. Lavorano per Sogesid, la società in house del Ministero dell’Ambiente che, nel corso degli anni, ha fatto ricorso al supporto del personale Sogesid per attuare le politiche ambientali. Dalla mobilità sostenibile ai cambiamenti climatici, dall’energia alla biodiversità, le risorse idriche e i rifiuti: un’attività importante perché, fin dal 1986, anno dell’istituzione, il Ministero non ha bandito concorsi per reclutare personale ma ha sempre fatto ricorso al supporto esterno.<p> <p><p> <p>Da alcuni anni Sogesid ha rappresentato la soluzione per ricercare e selezionare le figure tecniche necessarie a garantire lo sviluppo delle politiche ambientali in Italia: un’anomalia che non risiede solo al ministero dell’Ambiente ma che, in molti casi, ha permesso che la pubblica amministrazione continuasse a svolgere le proprie funzioni, in una stagione lunga di tagli di personale e blocco delle assunzioni, per l’ambiente e molti altri ministeri, attraverso soluzioni analoghe.<p> <p><p> <p>Sogesid ha sopperito alle esigenze del ministero selezionando, con avvisi pubblici e commissioni, il personale, dando seguito agli obiettivi condivisi e relativi alle tematiche specifiche: nel tempo si è formata una capacità tecnica in grado di dare supporto agli uffici e consentire l’evoluzione e il progredire delle politiche per l’ambiente. Un’estensione del compito originario, che prese avvio nel 1994, e che ha portato Sogesid a coprire altre tematiche, sempre con l’intento di individuare professionalità specifiche, calate nei settori di interesse ambientale.<p> <p><p> <p>Un serbatoio di competenze e di professionalità, diventato, nel tempo, un elemento chiave per dar corso a politiche sempre più complesse, che richiedono specializzazioni ed esperienza: attività legate agli accordi internazionali, come quello di Parigi sul clima; l’Agenda 2030 dell’ONU, con la necessità di definire la Strategia nazionale di sviluppo sostenibile, declinata sui 17 obiettivi; il Rapporto sul Capitale naturale; il Catalogo dei sussidi, … .<p> <p><p> <p>Oggi questo sistema sembra essere entrato in crisi: si rincorrono dichiarazioni e smentite, interrogazioni parlamentari e articoli. Per i lavoratori Sogesid sta iniziando un periodo di grave incertezza, messo in evidenza dalle assemblee sindacali con l’annuncio dello stato di agitazione: di fronte all’ipotesi che il Ministero decida di fare a meno del supporto tecnico-specialistico per avviare un percorso di assunzione attraverso un concorso pubblico, si intravede lo spettro della precarietà e della perdita del lavoro.<p> <p><p> <p>Una crisi che riguarderebbe non solo i singoli lavoratori ma l’intero settore delle politiche ambientali, con il rischio di disperdere un patrimonio di esperienza e professionalità: un’interruzione di continuità che potrebbe rappresentare un danno per lo sviluppo delle politiche di sostenibilità, proprio in un momento nel quale, sarebbe opportuno investire con maggior forza per recuperare competitività attraverso le azioni di economia circolare e di innovazione dei processi produttivi.<p> <p>Il problema dell’Italia è proprio questo: quello di non aver avuto la lungimiranza di investire nell’ambiente come chiave di sviluppo e non solo come accessorio delle altre politiche: dalla mobilità all’energia, passando per la manutenzione del territorio e la rigenerazione urbana. Un approccio che ha visto la politica guardare con occhio timido e perplesso all’ambiente, favorendo la precarietà di chi lavora in questo settore piuttosto che cogliere, nel momento giusto, l’opportunità di innovare e creare nuove professioni, legate alla green economy e alla riconversione ecologica.<p> <p><p> <p>Continuiamo a essere il paese delle emergenze ambientali e delle ecomafie, il paese delle frane e delle alluvioni, delle infrazioni alle direttive europee e della crisi industriale, con l’incapacità di investire in cambiamento e restauro dell’ambiente. I rifiuti sono tuttora un’emergenza e non un’opportunità, la gestione delle risorse naturali, la tutela della biodiversità, le azioni di adattamento ai cambiamenti climatici sono ancora, troppo spesso, qualcosa di episodico, legato a scelte di breve periodo, senza una reale programmazione e stabilità all’interno delle strategie nazionali di sviluppo.<p> <p><p> <p>Il rischio, ipotizzato, di far entrare in crisi le 500 famiglie dei lavoratori Sogesid è la metafora dell’Italia che non riesce a definire una visione complessiva del futuro: si corre il pericolo di rendere ancor più deboli le azioni rivolte a cogliere il valore del cambiamento, con l’ambiente inteso come risorsa per il futuro, una sfida che non può essere rinviata ulteriormente.<p> <p> <p> <p>* Economista ambientale, dal 1996 al 2008 esperto presso il Ministero dell’ambiente; dal 2016 dipendente a tempo determinato Sogesid. Autore di libri sulle tematiche dello sviluppo locale, dal 2013 collaboratore di Tuttogreen. <p> <p> <p> <p> <p> <p> <p> <p> <p> <p><p> <p> <p><p> <p>", "time": "2018-09-17T17:07:43+01:00", "type": "scienza"}
{"title": "Un bosco nel Sahara. E non è un miraggio ", "url": "https://www.lastampa.it/2018/09/16/scienza/un-bosco-nel-sahara-e-non-un-miraggio-c0mk5w8KJErtXDffvRkyPM/pagina.html", "review": "", "content": "<p> <p>Il Sahara, tra le porzioni di pianeta più inospitali al mondo, da alcuni decenni solletica le idee di governanti vari – africani e, soprattutto, non - per trarne, e trasportarne al di fuori, la risorsa di cui abbonda straordinariamente: la luce. Sono stati fatti diversi progetti per catturare i raggi del sole che qui per più tempo e con più forza insistono sul suolo. Il più clamoroso è Desertec. Nato tra il 2008 e il 2010 su impulso della Commissione Europea e dei due più entusiasti leader del tempo, il francese Nicolas Sarkozy e il britannico Gordon Brown, aveva un obbiettivo a dir poco ambizioso: rendere autosufficiente l’Europa tramite una rete di megacentrali dal Marocco al Medioriente collegate tra loro e all’Europa tramite super-elettrodotti. Il progetto, seppur formalmente ancora in piedi, è di fatto naufragato. Sia per i costi elevatissimi, sia per l’instabilità politica delle aree interessate, a partire da Libia ed Egitto, sia per questioni politiche europee: la Spagna per esempio rifiutò che il collegamento principale Africa-Europa passasse sul suo territorio.<p> <p><p> <p>Ma l’idea di catturare la luce del Sahara non è affatto, è il caso di dire, tramontata. Anzi è stata integrata. Sfruttare non più solo il sole, ma anche l’incessante vento del deserto. La gestione di queste due inesauribili fonti rinnovabili avrebbe un incredibile doppio effetto positivo: non solo l’ovvia considerevole produzione elettrica, ma anche un significativo aumento della vegetazione nelle aree circostanti gli impianti. È il sorprendente risultato di uno studio americano recente, pubblicato su Journal, Science e poi riportato dal sito della BBC.<p> <p><p> <p>Se si installassero grandi centrali solari e altrettanto grandi parchi eolici, su larghe estensioni del deserto, infatti, si avrebbe un aumento delle precipitazioni di circa due volte rispetto alle attuali. La parte del leone la farebbero proprio le pale eoliche: spostando continuamente ingenti masse d’aria creerebbero aree di bassa pressione atmosferica che favorirebbe la creazione di nuvole e pioggia. È inutile dire quale beneficio tutto ciò determinerebbe alle popolazioni residenti e all’ecosistema in generale. Le precipitazioni nel Sahel, una delle zone più siccitose del già aridissimo Sahara, aumenterebbero tra i 20 e i 500 millimetri l’anno, con un incremento della vegetazione del 20%.<p> <p><p> <p>Se, nell’ambito del progetto complessivo, il vento gioca il ruolo maggiore nell’effetto collaterale, cioè nell’attecchimento della vegetazione in un contesto assai ostile, il fine principale, cioè la produzione di energia elettrica, lo perseguirebbero le installazioni solari. Nei 9 milioni di chilometri quadrati del Sahara c’è una tale quantità di luce che, convertita in elettricità, potrebbe soddisfare i bisogni dell’intero pianeta Terra, e per quattro volte. Certo, saranno necessarie enormi distese di pannelli solari che occupano molto spazio e sono piuttosto deperibili. Ma arrivano in soccorso le novità tecnologiche.<p> <p><p> <p>La parola magica è OPV, il fotovoltaico organico. I pannelli solari tradizionali sono fatti con celle al silicone, quelli di ultima generazione sono basati sul carbonio. Hanno due caratteristiche a loro favore e una ancora in svantaggio. Durano di più rispetto al sistema convenzionale, fino a 20 anni. E, essendo possibile distribuire le celle solari al carbonio su film plastici anche sottilissimi, sono estremamente plasmabili. Possono essere disposti su superfici curve e addirittura su vetri, finestre, automobili, su interi palazzi, addirittura vestiti, perchè i film possono essere semitrasparenti. Lo svantaggio? La cosiddetta resa, cioè l’efficienza di trasformazione della luce. I pannelli commerciali hanno un tasso medio del 15-22%, quelli “bio” della metà. Ma le ricerche più recenti spingono l’efficienza al 17% e anche oltre. E, a quel punto, sarà una svolta energetica epocale. <p> <p><p> <p>* quoted business   <p> <p>  <p> <p>Fonti: Science    <p> <p><p> <p><p> <p> <p> <p> <p> <p><p> <p> <p><p> <p>", "time": "2018-09-16T06:00:00+01:00", "type": "scienza"}
{"title": "Torna Nature Urbane, il Festival del Paesaggio di Varese ", "url": "https://www.lastampa.it/2018/09/18/scienza/torna-nature-urbane-il-festival-del-paesaggio-di-varese-ABxZMUHLacqlMC5JLLbIMI/pagina.html", "review": "", "content": "<p> <p>Dopo il successo della prima edizione, con oltre 20 mila presenze dall’Italia e dall’estero, riparte Nature Urbane, il festival del paesaggio di Varese. Dal 20 al 30 settembre 2018, nella “Città Giardino”, torna il grande appuntamento con l’ambiente. In dieci giorni, 400 visite in parchi e giardini; 23 residenze private storiche che potranno essere visitate in esclusiva assoluta per il festival; 16 imperdibili itinerari fra natura, storia e cultura nelle affascinanti cornici naturali della città; concerti, spettacoli e letture in linea con la vocazione e l’identità dei luoghi; oltre 20 appuntamenti dedicati esclusivamente ai bambini e ragazzi che saranno coinvolti in attività di educazione ambientale. Un programma ricco, nel quale non mancano conferenze multidisciplinari per affrontare il tema dell’ambiente in tutte le sue declinazioni. <p> <p> <p> <p>“Nature Urbane vuole essere più di un festival” dichiara Davide Galimberti, Sindaco di Varese, “l’intento è quello di trasmettere un messaggio forte, attraverso la scoperta di  una città che è modello di integrazione tra natura e urbanizzazione. La protezione ed il miglioramento dell'ambiente è una questione di capitale importanza che riguarda il benessere dei cittadini e lo sviluppo economico del Paese. Risponde all'urgente desiderio dei popoli di tutto il mondo e costituisce un dovere per tutti i governi, a partire dalla nostra amministrazione comunale.”<p> <p> <p> <p>La natura è armonia. Non a caso, il festival si aprirà con Trio Carbonare, un concerto di flati, da Mozart, Beethoven, Poulenc al jazz di Charlie Parker e Chick Corea. Si esibiranno Alessandro Carbonare, Luca Cipriano e Perla Cormani. Il 23 settembre, il naturalista genovese Emanuele Biggi, comunicatore scientifico, fotografo, attualmente unico membro italiano della International League of Conservation Photographers, accompagnerà il pubblico a scoprire cosa si cela nelle città, dove spesso si pensa possano vivere solo piccioni e ratti. Un workshop, previsto per il 25 settembre, farà riflettere sul complesso equilibrio delle paludi ai margini del lago di Varese e sulle possibili azioni di rigenerazione territoriale in grado di innescare anche positive dinamiche socioeconomiche, con la partecipazione dell’architetto paesaggista João Ferreira Nunes. Il 26 settembre, l’approfondimento su paesaggio e architettura sarà a cura dell’archistar Michele De Lucchi, mentre il 28 settembre con Barbara Mazzolai, Direttrice del Centro di Micro-Biorobotica dell'Istituto Italiano di Tecnologia di Pisa, si parlerà di “come la natura ispira la robotica”. Solo recentemente le piante sono state considerate come modello per creare nuovi robot. “Il plantoide” spiega Mazzolai “sviluppato all’Istituto Italiano di Tecnologia, rappresenta il primo robot al mondo ispirato alle piante e, in particolare, alle radici e alle loro capacità di movimento, interazione con l’ambiente, percezione e comunicazione. L’obiettivo è creare dei robot autonomi in grado di esplorare l’ambiente e il sottosuolo, proprio come fanno le piante. Le applicazioni future sono nel settore dell’agricoltura e del monitoraggio ambientale, ma anche nell’esplorazione di altri pianeti e nella medicina del futuro”.<p> <p> <p> <p>Nel contesto, ritorna la manifestazione dedicata a Salvatore di Furia e alla sua memoria. Durante la serata si ricorderà l’opera del professore e verrà assegnato il Premio all’ambiente “Mario Pavan” a Michele Lanzinger, Direttore del MUSE – Museo delle Scienze di Trento, per le doti di divulgazione in ambito scientifico, con particolare riferimento al suo lavoro di ideazione e realizzazione del più importante museo della scienza italiano.<p> <p> <p> <p>Tutto pronto per la grande kermesse all’insegna del verde che sta per aprire le porte al pubblico, un’occasione da non perdere per apprezzare l’ambiente in cui viviamo, la culla che ci ha permesso di evolverci fino ad oggi. <p> <p> <p> <p> <p> <p><p> <p> <p><p> <p>", "time": "2018-09-18T00:00:00+01:00", "type": "scienza"}
{"title": "Oggi in edicola con La Stampa c’è Tuttogreen #41 ", "url": "https://www.lastampa.it/2018/09/18/scienza/oggi-in-edicola-con-la-stampa-c-tuttogreen-GWUiGsjprN2bGePMzh9NTK/pagina.html", "review": "", "content": "<p> <p>Oggi, all’interno de “La Stampa”, potrete trovare il numero 41 di Tuttogreen, il magazine mensile gratuito del nostro giornale dedicato ai temi della natura e della sostenibilità, della green economy e del “vivere e consumare” green.<p> <p> <p> <p>Su questo numero, la paradossale vicenda del decreto rinnovabili, un nuovo caso politico che sta mettendo in imbarazzo i Cinque Stelle. Un’analisi di Marco Magrini sui sempre più preoccupanti legami tra riscaldamento globale e salute umana. Una pagina è dedicata alla battaglia per difendere il mare dalla pesca illegale, con l’attività di Sea Shepherd, e gli esperimenti per eliminare la plastica dagli oceani. Ancora, il racconto sui test per far diventare green il trasporto merci su gomma, la guerra per il controllo dell’acqua in El Salvador, il triste stato di salute del glorioso Isonzo, le rubriche di Luca Mercalli , Alessandro Canepa, e Veronica Ulivieri. <p> <p><p> <p>Tuttogreen è anche sul web: ogni mese 90 articoli, analisi, commenti e tutte le news sull’ambiente. Da questa settimana, accanto ai tantissimi articoli leggibili gratuitamente, alcuni entreranno a far parte del pacchetto Top News della Stampa , che comprende una ventina di articoli quotidiani, i migliori che la Stampa sappia produrre: editoriali, inchieste, reportages. Il costo è di soli 1,50 euro per sette giorni: circa 150 articoli esclusivi alla settimana, un centesimo ad articolo. Qui tutte le info per abbonarsi; volendo, l’abbonamento sarà rinnovato automaticamente, e può essere sospeso in ogni momento. <p> <p><p> <p>Sappiamo che di questi tempi anche una piccola somma può essere un sacrificio per i lettori. È anche vero che l’informazione ambientale di qualità, seria, approfondita, scritta in modo interessante ha un costo non piccolo. Cari lettori, noi de La Stampa-Tuttogreen speriamo che siate in tanti a volere sostenere il nostro lavoro, e ad aiutarci a crescere. In cambio, vi promettiamo che ci impegneremo al massimo perché possiate considerare ben spesi i soldi del vostro abbonamento. <p> <p> <p> <p> <p> <p><p> <p> <p><p> <p>", "time": "2018-09-18T00:00:00+01:00", "type": "scienza"}
{"title": "Auto elettrica, presto nuovi target europei ", "url": "https://www.lastampa.it/2018/09/19/scienza/auto-elettrica-presto-nuovi-target-europei-aODEZueOUfWWdk0yqSBTvO/pagina.html", "review": "", "content": "<p> <p>Il tema ufficiale è il mix di mezzi di trasporto diversi, ma quest’anno durante la Settimana europea della mobilit à  sostenibile in programma dal 16 al 22 settembre 2018 tutti parleranno piuttosto di limiti alle emissioni e auto elettriche. A pochi giorni dall’apertura della Mobility Week, infatti, a Strasburgo gli eurodeputati della commissione Ambiente hanno chiesto target più stringenti per le emissioni automobilistiche rispetto alla proposta della Commissione europea, e votato anche obiettivi di vendita per i veicoli a zero o ridotte emissioni, con tanto di penali per i Paesi inadempienti. <p> <p> <p> <p>GLI EURODEPUTATI CHIEDONO PIÙ MOBILITÀ ELETTRICA <p> <p>Gli emendamenti approvati prevedono un taglio delle emissioni delle auto del 20% entro il 2025 e del 45% entro il 2030, contro i minori obiettivi del 15% e 30% contenuti nel testo dell’esecutivo Juncker. Le vendite di auto elettriche e ibride, invece, per i parlamentari dovranno essere il 20% al 2025 e il 40% nel 2030. Il voto in plenaria è atteso per l’inizio di ottobre, mentre il 9 dello stesso mese è in calendario la riunione del Consiglio dei ministri dell’Ambiente che dovrebbero prendere posizione sul tema. La previsione è che si arriverà a un accordo tra le tre istituzioni comunitarie entro i primi mesi del 2019, prima delle elezioni europee. <p> <p> <p> <p>CORTE DEI CONTI UE: “AZIONE PIÙ EFFICACE CONTRO INQUINAMENTO” <p> <p>Ma la chiamata alla responsabilità di Strasburgo non è l’unico fattore di pressione su esecutivo di Bruxelles e Paesi membri. Pochi giorni dopo, la Corte dei conti europea ha chiesto una normativa stringente per rendere più respirabile l'area di vaste aree del continente. “Le azioni dell’Ue volte a proteggere la salute umana dall’inquinamento atmosferico non hanno prodotto l’impatto atteso. Ogni anno, l’inquinamento atmosferico provoca nell’Ue circa 400mila decessi prematuri e comporta diseconomie legate alla salute per centinaia di miliardi di euro. Tuttavia questi considerevoli costi umani ed economici non si sono ancora tradotti in un intervento adeguato nell’intera Ue”, ha denunciato la Corte. In un rapporto appena pubblicato si chiede alla Commissione europea di “adottare azioni più efficaci; far aggiornare la direttiva sulla qualità dell’aria ambiente; integrare la politica relativa alla qualità dell’aria nelle altre politiche dell’UE e di conferirle priorità; sensibilizzare l’opinione pubblica e di fornire migliori informazioni ai cittadini”.<p> <p> <p> <p>CASE AUTOMOBILISTICHE AL LAVORO <p> <p>Come risponderà Bruxelles alle pressioni che arrivano da più parti, non ultime anche le ong - secondo la federazione di associazioni ambientaliste Transport&amp;Environment, per raggiungere gli impegni presi a Parigi sono insufficienti anche i target votati dalla commissione Ambiente - lo vedremo nei prossimi mesi. Intanto però, di fronte alle modifiche legislative che vanno prendendo forma e ai cambi di mentalità dei cittadini, anche le grandi case automobilistiche cercano di non farsi trovare impreparate. La macchina di proprietà, almeno nelle grandi aree urbane, non è più uno status symbol come nel passato e Paesi come la Cina, che ha imposto ai produttori di auto target di vendita per i veicoli ibridi e elettrici, dimostrano di aver preso la questione delle emissioni legate ai trasporti molto sul serio. <p> <p> <p> <p>IL CASO BMW: 25 MODELLI IBRIDI E ELETTRICI AL 2025 <p> <p>Un esempio significativo è Bmw, il gruppo tedesco emblema in passato di diesel potenti e ad elevate prestazioni e che oggi cerca invece di cambiare pelle e puntare sulla mobilità elettrica. La casa automobilistica di Monaco, in questi giorni nei guai per un’indagine della Commissione europea che la accusa di aver fatto cartello ed evitato di sviluppare tecnologie di riduzione delle emissioni, si è data l’obiettivo di arrivare a 25 modelli tra ibridi e elettrici entro il 2025. Il gruppo ha investito 200 milioni di euro per un nuovo centro di competenza sulle batterie che verrà inaugurato a inizio 2019. <p> <p><p> <p>Per capire come cambia il vento inoltre, ha avviato i così detti “Group dialogue”: confronti con studenti, esperti, associazioni, politici e semplici cittadini di numerose città del mondo, diverse tra loro per stili di vita e sviluppo urbanistico. “La sfida della mobilità del futuro si vince insieme attraverso il confronto con gli stakeholder e l'integrazione delle tecnologie. Insieme possiamo vincere anche la sfida dello sviluppo dell'auto elettrica: i politici dicono che la condizione alla base sono più veicoli, l'industria chiede invece più infrastrutture. Bisogna invece collaborare, uscendo da questo circolo vizioso”, dice il membro del consiglio di amministrazione Bmw Peter Schwarzenbauer, a Rotterdam per avviare un percorso di collaborazione con l'amministrazione comunale. La città olandese vuole spingere sulla mobilità elettrica e tagliare le emissioni anche nell'area portuale: è la più grande d'Europa e l'obiettivo è arrivare a zero emissioni entro il 2050. <p> <p> <p> <p>A BERLINO 2 NUOVI POSTI CAR SHARING PER OGNI AUTO IN MENO <p> <p>“Con i nostri dialoghi, vogliamo capire quale sarà la mobilità del futuro: oggi il 35% dei cittadini usa poco l'auto e non lo percepisce come una rinuncia. Questo dato ci spinge a differenziare il nostro approccio”, aggiunge Carl Friedrich Eckhardt, responsabile Mobilità urbana di Bmw. L'azienda, attiva anche nel settore car sharing con il servizio DriveNow, ha avviato progetti locali in collaborazione con le amministrazioni proprio sul tema di quella che Eckhardt chiama “mobilità on demand”: “A Berlino, nel quartiere di Charlottenburg, per ogni persona che vende la propria auto privata creiamo due posti di parcheggio per il car sharing a meno di 100 metri dalla sua casa. Nel 2019 un progetto focalizzato sulle nuove forme di mobilità potrebbe partire in un quartiere di Milano”. Ma per vincere la sfida bisogna anche guardare al fronte interno: per questo, spiega a Rotterdam uno psicologo delle Risorse umane di Bmw, i lavoratori sono una priorità: “Il mio nuovo lavoro consiste proprio nell'assicurare che a essere pronto ai cambiamenti del futuro non sia solo il gruppo, ma anche ogni singola persona che ci lavora”.<p> <p> <p> <p> <p> <p> <p> <p> <p> <p> <p> <p> <p> <p><p> <p> <p><p> <p>", "time": "2018-09-19T00:00:00+01:00", "type": "scienza"}
{"title": "Greenpeace: se vogliamo salvare il pianeta, stop alla vendita delle auto fossili entro il 2028 ", "url": "https://www.lastampa.it/2018/09/20/scienza/greenpeace-se-vogliamo-salvare-il-pianeta-stop-alla-vendita-delle-auto-fossili-entro-il-PIaRaHbi0x1Jw0CRKm2DfP/pagina.html", "review": "", "content": "<p> <p>Stop alle vendite delle auto a combustione interna entro il 2028. Riduzione dell'80% delle vetture a benzina e gasolio entro il 2035. Passaggio accelerato alla mobilità elettrica, in un contesto di riduzione del numero di veicoli privati. Se l'Europa vuole davvero riuscire a contenere il riscaldamento globale entro il grado e mezzo centigrado, non c'è altra strada che un drastico ripensamento del modello di mobilità così come lo conosciamo. Lo afferma un nuovo rapporto commissionato da Greenpeace e realizzato dal prestigioso istituto di ricerca tedesco DLR, che evidenzia come l’ultima automobile con un motore a combustione interna – includendo quindi le ibride convenzionali – dovrà essere venduto al più tardi entro il 2028, se si vogliono evitare le conseguenze più severe del cambiamento climatico. Il modello messo a punto dall’istituto DLR mostra inoltre come il numero delle auto circolanti alimentate con derivati del petrolio dovrà essere ridotto dell’80% entro il 2035; queste – a meno di politiche specifiche di bando – “usciranno di scena” nei primi anni ’40 di questo secolo.<p> <p><p> <p>A guardare le politiche delle aziende, dei singoli paesi e dell'Unione Europea, pare davvero difficile che questa pressante tabella di marcia possa essere rispettata, e che i cittadini europei siano pronti a un cambiamento tanto radicale, sia pure per salvare il pianeta dai disastri del cambiamento climatico. Sicuramente non sembrano pronti i produttori:secondo Andrea Boraschi, responsabile della campagna Trasporti di Greenpeace Italia, «molte case automobilistiche sono ancor oggi disperatamente aggrappate al motore a combustione interna. Tuttavia, se queste imprese vogliono conservare le loro quote di mercato, dovranno spostarsi velocemente verso nuovi modelli di business, investendo sull’auto elettrica e verso servizi di mobilità condivisa. Questo richiederà nuove norme e nuovi investimenti per sviluppare veicoli elettrici economici, più piccoli e con consumi di energia ridotti».<p> <p><p> <p>Secondo il rapporto, \"I benefici di una rapida transizione energetica nel settore dei trasporti vanno oltre la necessità di difendere il clima; prima elimineremo i gas di scarico dalle strade di fronte alle nostre abitazioni, alle scuole, agli ospedali – specie quelli dei veicoli diesel – prima attenueremo la crisi sanitaria dovuta all’inquinamento atmosferico, responsabile ogni anno, in Europa, di circa 400.000 morti premature\". Le sostanze patogene concentrare nell’aria che respiriamo rappresentano oggi “il più grande rischio ambientale” per la salute pubblica in Europa, secondo la Corte dei Conti dell’UE.<p> <p><p> <p>I motori diesel sono notoriamente i più inquinanti e le aziende automobilistiche non hanno certo dato garanzie (come ha dimostrato il Dieselgate) di essere del tutto affidabili nel garantire le loro emissioni. Secondo Greenpeace, i diesel, tra le auto “fossili”, dovranno essere le prime ad uscire di scena, ben prima di quelle a benzina: l'organizzazione ecologista ne chiede la fine della commercializzazione ben prima del 2028. <p> <p><p> <p>«Il phase out dei motori ‘fossili’, alimentati con i derivati del petrolio, non solo avrà effetti positivi per il clima ma aiuterà significativamente a ridurre la crisi sanitaria che viene dall’inquinamento atmosferico, migliorando la nostra qualità della vita», è la conclusione di Boraschi.<p> <p><p> <p>MENO AUTO, E SOLO ELETTRICHE <p> <p>Alcune tra le città del mondo con la migliore qualità della vita limitano l’uso dell’auto privata promuovendo attivamente la mobilità pedonale e ciclistica, il trasporto pubblico e la mobilità condivisa. Come mostra il rapporto dell’istituto DLR, anche un ambizioso phase out dei veicoli “fossili” entro il 2028 non centrerebbe appieno gli obiettivi di “carbon budget” assegnati per avere il 66% di possibilità di contenere l’innalzamento delle temperature entro il grado e mezzo (si avrebbe comunque un disavanzo di 300 milioni di tonnellate di CO2). Non sarebbe dunque sostenibile, in termini ambientali e climatici, la prospettiva di sostituire ogni auto con un motore a combustione interna con un’auto elettrica. Il cambiamento che dovrà determinarsi prevede una drastica riduzione del numero di auto private circolanti, quindi una profonda trasformazione modale della mobilità (in specie di quella urbana).<p> <p><p> <p>TRANSIZIONE VERSO L'ENERGIA PULITA <p> <p>Una rapida transizione a una mobilità elettrica condivisa può essere un deciso passo in avanti per un uso più razionale dell’elettricità gestita attraverso le reti. Una buona pianificazione può determinare una virtuosa “alleanza” tra mobilità elettrica e fonti rinnovabili: quando è connessa alla rete, un’auto elettrica può diventare un piccolo sistema di accumulo capace di mitigare l’intermittenza della produzione solare ed eolica, quindi immagazzinando energia durante i picchi di produzione e rendendola disponibile quando invece la produzione decresce o la domanda è più alta.<p> <p><p> <p>Affinché tutto ciò possa essere sviluppato appieno, la crescita delle fonti rinnovabili deve essere sostenuta e l’obiettivo deve essere quello di un settore elettrico al 100% rinnovabile. Solo questa traiettoria garantisce alla mobilità elettrica la possibilità di ridurre drasticamente le emissioni di gas serra. Per fare ciò vi sarà bisogno di nuovi business model e di una inedita collaborazione tra il mondo dell’auto e quello dell’energia, così come di coordinamento tra governi nazionali e locali.<p> <p><p> <p>AUTO IN ECONOMIA CIRCOLARE <p> <p>Il rapporto del DLR prende in analisi le emissioni “tank to wheel” (ovvero quelle circoscritte al solo funzionamento di un’autovettura), senza dunque considerare le emissioni dell’intero ciclo di vita di un veicolo (che comprendono la sua fabbricazione, la logistica per la sua commercializzazione, la sua dismissione). Se le tecniche di produzione attuale fossero confermate in futuro, con la sola differenza di usare batterie e motori elettrici invece di quelli a combustione interna, le emissioni di gas serra resterebbero comunque troppo alte. Un altro rilevante problema di avrebbe con gli impatti ambientali e sociali dell’estrazione di litio o cobalto, necessari per la fabbricazione delle batterie. Secondo Greenpeace, dunque, \"l’industria automobilistica dovrebbe utilizzare il momento dell’abbandono delle sue tecnologie a petrolio per ripensare profondamente il prodotto che vende, specialmente per riprogettarne il ciclo di vita in accordo con i principi dell’economia circolare. Le macchine dovrebbero essere più piccole e leggere, e il loro uso dovrebbe essere quanto più possibile condiviso per ridurre il numero di batterie necessarie alla mobilità. Dovrebbero essere prodotte pensando al riciclo e al riuso\".<p> <p><p> <p> <p> <p> <p> <p><p> <p> <p><p> <p>", "time": "2018-09-20T06:08:00+01:00", "type": "scienza"}
{"title": "Energia poco green", "url": "https://www.lastampa.it/2018/09/18/scienza/energia-poco-green-AOk2UlLb3HbpYrsww6ADLO/premium.html", "review": "", "content": "<p> <p>Non è la prima, e probabilmente non sarà l’ultima delusione per quel 32,6 per cento dell’elettorato che ha votato per il Movimento Cinque Stelle. Una delle cinque stelle gialle del partito fondato da Beppe Grillo simboleggia l’energia pulita, ma il governo si accinge a varare un provvedimento sulle energie rinnovabili fortemente simile a quello messo a punto dal governo Gentiloni. Un decreto che non consente di centrare gli obiettivi di elettricità «pulita» che lo stesso governo Conte ha stab... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": " | 18 settembre 2018", "type": "scienza"}
{"title": "Il futuro di Lubiana è verde ", "url": "https://www.lastampa.it/2018/09/21/scienza/il-futuro-di-lubiana-verde-w7wk87hkoB6IeFRDtDJJPJ/pagina.html", "review": "", "content": "<p> <p>Ai piedi del castello di Lubiana si aggirano ancora dei cavalieri. Ma com’è giusto che sia nel 2018 il loro mezzo di locomozione è elettrico. Kavalir è un servizio navetta gratuito che trasporta anziani e turisti all’interno del centro storico della capitale slovena, chiuso al traffico dal 2007. È il biglietto da visita di una città di 289.500 abitanti, capitale da meno di trenta, che una decina di anni fa con il progetto Vision 2025 ha sognato di trasformarsi da una sonnacchiosa città postsocialista in un modello di sviluppo sostenibile.<p> <p><p> <p>Per chi vuole toccare con mano questi cambiamenti basta recarsi in viale Slovenska, il boulevard che attraversa Lubiana da nord a sud. Durante gli anni ’60 il viale venne ampliato e trasformato in una trafficata strada a quattro corsie, nella Iugoslavia socialista un simbolo di vitalità e modernità. Con il tempo viale Slovenska era ormai diventata un’ingestibile arteria stradale congestionata, ma grazie a un illuminato progetto di sviluppo urbano si è deciso di risolvere il problema con valide ed efficienti alternative all’auto privata: è entrata in azione una flotta di bus ecologici di ultima generazione, lo spazio pedonale è aumentato del 620 per cento, si è arrivati a più di 220 chilometri di piste ciclabili, Lubiana è ottava nell’indice mondiale delle città più bike-friendly, infine sono stati creati più di 100 punti di carica per auto elettriche. Nel 2012 viale Slovenska è stata chiusa alle auto, da quel momento le particelle di carbonio sono diminuite di quasi il 70 per cento, senza che aumentassero nelle vie circostanti, mentre l’inquinamento acustico è diminuito di circa 6 decibel.<p> <p><p> <p>  <p> <p> <p> <p> <p><p> <p> <p><p> <p>", "time": "2018-09-21T03:00:00+01:00", "type": "scienza"}
{"title": "Sul tetto della fiera di Milano uno degli impianti solari più grandi d’Europa ", "url": "https://www.lastampa.it/2018/09/24/scienza/sul-tetto-della-fiera-di-milano-uno-degli-impianti-solari-pi-grandi-deuropa-gnIZ16L8ykoW8RpHsRWEPI/pagina.html", "review": "", "content": "<p> <p>Una fiera tutta rinnovabile, grazie a uno dei più grandi impianti fotovoltaici su tetto d’Europa: lo diventerà nei prossimi mesi quella di Milano, grazie a un accordo tra la Fondazione che gestisce il polo fieristico di Rho, a pochi chilometri dal capoluogo lombardo, e la multiutility A2A, controllata dai comuni di Brescia e Milano. <p> <p> <p> <p>UN IMPIANTO DA 14 MEGAWATT <p> <p>Il contratto prevede la creazione della joint venture Fair Renew, che si occuperà della realizzazione e gestione della nuova struttura: il 60 per cento delle quote sarà di A2A Rinnovabili - l’azienda del gruppo A2A attiva nel settore delle rinnovabili - e il restante 40 della Fondazione Fiera Milano.<p> <p><p> <p>L’impianto avrà una capacità installata di oltre 10 MWp (megawatt di picco), che potrà ulteriormente crescere fino a circa 14 MWp. La sua costruzione avverrà senza incentivi statali e consentirà di alimentare le utenze di Fiera Milano e delle zone vicine attraverso i Power Purchase Agreement (PPA), gli accordi per contratti di fornitura energetica di lungo periodo. <p> <p><p> <p>Secondo le cifre fornite da A2A, la nuova struttura permetterà di risparmiare circa 5 mila tonnellate di CO2 all’anno, e oltre 2 mila TEP (tonnellate equivalenti di petrolio). Inoltre, il progetto prevede la realizzazione, all’interno dell’area della fiera, di infrastrutture per stoccare l’energia prodotta e di colonnine per la ricarica dei veicoli elettrici. <p> <p> <p> <p>UN CONTRIBUTO ALLA TRANSIZIONE ENERGETICA DI MILANO <p> <p>Con questo accordo “A2A prosegue nel suo cammino green e ribadisce la volontà di crescere nel settore delle rinnovabili e nel suo ruolo di operatore attivo nella transizione energetica”, ha detto l’Amministratore delegato dell’azienda, Valerio Camerano. Quello condiviso con Fiera Milano, ha poi spiegato, “è il primo progetto urbano in market parity, con un impianto che integra energia pulita, stoccaggio dell’energia, postazioni di ricarica per la mobilità elettrica e contratti di fornitura energetica pluriennali: un esempio di modello energetico del futuro e un grande passo avanti nell’ottica dell’idea di Smart City e nel contributo alla transizione energetica della città di Milano”. <p> <p> <p> <p>La joint venture, ha detto invece il presidente di Fiera Milano, Giovanni Gorno Tempini, rientra nel Programma di investimenti strutturali del piano industriale dell’ente per il triennio 2018-20, che prevede investimenti per oltre 100 milioni di euro allo scopo di potenziare la competitività e la sostenibilità del sito fieristico. “La strategia della Fondazione” ha aggiunto, “è finalizzata a consolidare il quartiere espositivo come polo di eccellenza mondiale nel settore, e nel contempo a contribuire all'innovazione energetica di Milano e della Lombardia”.<p> <p> <p> <p>PER A2A RICAVI IN CRESCITA  <p> <p>Sempre ieri, A2A ha poi diffuso i dati della semestrale di bilancio, che vede i ricavi crescere del 10 per cento rispetto al 2017 per un totale di 3 miliardi e 81 milioni di euro, un margine operativo lordo di 657 milioni (+ 3,1 per cento) e un utile netto di 267 milioni, in aumento del 70% rispetto all'anno scorso. Numeri che sono in linea con le aspettative, ha spiegato la società in una nota in cui ha confermato i target previsti per fine 2018: un mol tra 1,15 e 1,18 miliardi e un utile di circa 400 milioni di euro. <p> <p><p> <p> <p> <p> <p> <p><p> <p> <p><p> <p>", "time": "2018-09-24T02:00:00+01:00", "type": "scienza"}
{"title": "Ogm? No, grazie: a dar forza alle piante ci pensano i superbatteri", "url": "https://www.lastampa.it/2018/09/21/scienza/ogm-no-grazie-a-dar-forza-alle-piante-ci-pensano-i-superbatteri-CG7xGEyZ0RRvoVradssE1K/premium.html", "review": "", "content": "<p> <p>Non sono visibili ad occhio nudo, eppure i microrganismi che vivono nel terreno e dentro le piante possono rappresentare una soluzione a molte sfide legate ai cambiamenti climatici: primo tra tutti, il problema della siccità. Un gruppo di scienziati dell’Università Statale di Milano, in collaborazione con dei colleghi dell’Arabia Saudita, ha così scoperto che una parte dei batteri che colonizzano per così dire le radici dei vegetali sono in grado di rendere la pianta più resistente agli stres... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "21 settembre 2018", "type": "scienza"}
{"title": "L’Europa contro le microplastiche", "url": "https://www.lastampa.it/2018/09/25/scienza/leuropa-contro-le-microplastiche-U7fwi4tYmYuoOyJoUh08RN/premium.html", "review": "", "content": "<p> <p>Addio microplastiche. Il 13 settembre è stata vinta un’altra battaglia dal Parlamento Europeo nella guerra contro le plastiche. Il divieto delle microplastiche nei cosmetici e nei prodotti per la pulizia entro il 2020, lo stop totale alle plastiche \"oxo-degradabili\" (quelle che si frammentano con luce e caldo), incentivi per la raccolta dei rifiuti marini in mare, nuove norme in materia di biodegradabilità e compostabilità sono alcune delle proposte contenute nella risoluzione non vincolante ... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "25 settembre 2018", "type": "scienza"}
{"title": "Al Museo della Scienza di Milano una notte con i ricercatori ", "url": "https://www.lastampa.it/2018/09/27/scienza/al-museo-della-scienza-di-milano-una-notte-con-i-ricercatori-oASNFvwKP3tRT3PTSDfnrM/pagina.html", "review": "", "content": "<p> <p>In occasione della Notte europea dei ricercatori, il Museo Nazionale della Scienza e della Tecnologia Leonardo da Vinci di Milano, propone Open Night | A tu per tu con la ricerca, un’intera serata gratuita con i protagonisti della ricerca. Il Museo sarà aperto dalle 18.30 alle 23.30 per parlare di cervello, salute e medicina, vita digitale, intelligenza artificiale, videogiochi, migrazioni, spazio, terremoti, famiglie omogenitoriali, canapa, microplastiche, fake news, fisica delle particelle, mobilità sostenibile, alimentazione e sport.<p> <p><p> <p>Ci saranno incontri con esperti, laboratori interattivi, speed date, la mostra Leonardo da Vinci Parade, un’incursione a bordo del sottomarino Toti, visite al transatlantico Conte Biancamano, performance artistiche e silent disco.<p> <p><p> <p>L’evento è organizzato con il partenariato del Ministero dell’Istruzione, dell’Università e della Ricerca insieme al Ministero per i Beni e le Attività Culturali, la Regione Lombardia, il Comune di Milano, la Camera di Commercio Industria, Artigianato e Agricoltura di Milano, e il Digital Partner Accenture nell’ambito dell’ Anno Europeo del Patrimonio Culturale 2018. <p> <p><p> <p>Tra i numerosi enti di ricerca coinvolti, ci sono CNR, ESA, INGV, ASI, Centro Cardiologico Monzino, Joint Research Centre della Commissione Europea e Altroconsumo. <p> <p><p> <p><p> <p><p> <p> <p> <p> <p> <p><p> <p> <p><p> <p>", "time": "2018-09-27T23:25:24+01:00", "type": "scienza"}
{"title": "L’Italia è al primo posto in Europa nel rapporto tra colonnine e macchine elettriche ", "url": "https://www.lastampa.it/2018/09/27/scienza/litalia-al-primo-posto-in-europa-nel-rapporto-tra-colonnine-e-macchine-elettriche-QbZWlob3JSZIs0dCWLGf6I/pagina.html", "review": "", "content": "<p> <p>L'edizione di quest'anno punta sul coinvolgimento dal basso di realtà come Comuni, aziende private, fornitori d'energia. A dimostrazione che non sempre è necessario che le politiche partano dall'alto. <p> <p>Dopo aver aspettato per anni che i Governi decidessero di supportare questo settore, come peraltro accaduto negli altri Stati europei, si è deciso di far partire dal basso questa rivoluzione. Dopo l'edizione dello scorso anno abbiamo avuto una risposta entusiasmante da parte di moltissime amministrazioni sopra i 20mila abitanti, ma a eMob parteciperanno anche decine di associazioni, enti, aziende. Abbiamo ricevuto così tante richieste da aver dovuto chiudere le iscrizioni anzitempo.<p> <p> <p> <p>La vostra associazione è stata un sorta di apripista per quanto riguarda la mobilità elettrica in Italia. Pian piano pare che qualcosa si stia muovendo anche nel nostro Paese. A che punto siamo? <p> <p>Se da una parte abbiamo già l'infrastruttura e la rete di ricarica, dall'altra manca il mercato. Rischiamo di avere più colonnine che veicoli elettrici. Purtroppo il mercato dei veicoli elettrici dipende esclusivamente da incentivi economici. Quando un'auto elettrica costa il 30 per cento in più di una a motore endotermico, senza l'intervento dello Stato il mercato non parte. Per questo chiederemo al Governo di varare lo stesso provvedimento fatto nel 2012, togliendo il metano e il Gpl e lasciando gli incentivi solo all'elettrico.<p> <p> <p> <p><p><p><p><p><p> <p>L'idea comune è che in Italia non ci sia ancora una rete di ricarica, che sia troppo frammentata, con troppi operatori e troppe poche colonnine. In autostrada ne è vietata addirittura l'installazione. Che ne pensa?  La scelta delle rete autostradale di non installare le colonnine è incomprensibile. Siamo l'unico Paese al mondo dove questo accade. È una vergogna. Al di fuori delle autostrade, grazie al lavoro degli operatori, ormai abbiamo un livello di infrastruttura importante. Siamo quasi a pareggio: le colonnine installate a uso pubblico sono quasi 4.200, con circa 7mila veicoli elettrici. In Italia il rapporto tra colonnine e macchine circolanti è primo in Europa. <p> <p> <p> <p>Quando si parla di elettrico non è pensabile riferirsi solo al trasporto privato. È fondamentale attivarsi anche per il trasporto pubblico.   Certamente. Il settore privato è importante, ma non preponderante. Infatti chiediamo ai Comuni di fare gare d'appalto per il trasporto pubblico chiedendo che l'elettrico sia una delle opzioni. Milano, Bergamo, Torino l'hanno già fatto. Certo non è molto, ma nel documento che uscirà il 27 settembre e che vede la firma dei Comuni partecipanti, c'è l'impegno da parte delle amministrazioni a sostituire il parco circolante entro il 2025. Altro aspetto importante sarà quello di incentivare il cosiddetto ultimo miglio: abbiamo bisogno di una politica che prenda in esame veicoli a due e a quattro ruote e che tenda a privilegiare il trasporto pubblico. Noi siamo per la riduzione dei veicoli circolanti, dobbiamo prima di tutto ridurre il traffico privato. <p> <p> <p> <p>Per ridurre l'inquinamento cittadino, in particolare da NOx, l'elettrico può quindi aiutare? <p> <p>Sì certamente. Ma non parliamo di sostituire l'intero parco circolante con veicoli elettrici. Prima di tutto dobbiamo favorire il trasporto pubblico, lo sharing dei veicoli a due e quattro ruote e l'ultimo miglio. <p> <p> <p> <p> <p> <p> <p> <p> <p> <p> <p> <p><p> <p> <p><p> <p>", "time": "2018-09-27T06:00:00+01:00", "type": "scienza"}
{"title": "Tanti, troppi pesticidi sulle vigne del Prosecco ", "url": "https://www.lastampa.it/2018/07/10/scienza/tanti-troppi-pesticidi-sulle-vigne-del-prosecco-24tLmdpnzW8YWjcjurep8J/pagina.html", "review": "", "content": "<p> <p>Nel mondo, tutti vogliono bere Prosecco. Per il boom delle bollicine, però, il prezzo ecologico da pagare non è irrilevante. Il Veneto, infatti, è la regione italiana con i livelli più alti di consumo dei pesticidi: quasi 12 chili per ettaro, contro la media italiana di 5. <p> <p>Una cifra enorme che di certo non piace all’Unesco, alle prese con la candidatura delle colline di Conegliano e Valdobbiadene a Patrimonio dell’Umanità: «Il successo dei vini Prosecco ha incoraggiato un’intensificazione dell’uso agricolo della terra, che può anche minacciare il paesaggio», recita il parere negativo dell’organo tecnico Icomos. Ai primi posti nelle vendite, spiega Gianluigi Salvador della rete d’azione internazionale contro i pesticidi (Pan), «ci sono pesticidi interferenti endocrini, teratogeni, cancerogeni e tutti dannosi all’ambiente».<p> <p><p> <p> Un’indagine di Greenpeace ha evidenziato come la situazione del trevigiano sia tra le peggiori in Europa: le analisi risalgono al 2013 ma, «nonostante nel frattempo sia stato approvato il Piano d’azione nazionale per un uso sostenibile dei pesticidi, nulla è cambiato», spiega la responsabile Agricoltura dell’associazione Federica Ferrario. <p> <p>Il caso delle mele in Trentino<p> <p><p> <p>Le coltivazioni intensive sono ormai diventate dei deserti dal punto di vista ecologico. Un altro esempio eclatante è la Val di Non. Nella vallata trentina si produce il 15% delle mele italiane, usando oltre 9 kg di prodotti chimici per ettaro, compresi i pericolosi neonicotinoidi. Ad aprile scorso gli Stati europei hanno deciso di vietare l’uso in campo aperto di tre di questi insetticidi nocivi per le api, sulla base di quel principio di precauzione di cui però non si è tenuto conto per l’erbicida glifosato, permesso almeno fino al 2022. «La sua pericolosità è stata a lungo sottostimata, mentre il suo costo ridotto fa sì che venga usato in maniera massiccia e in certi casi anche impropria, per esempio per facilitare il raccolto», dice Stefano Benevenuti, ricercatore del dipartimento di Agraria dell’università di Pisa. <p> <p><p> <p>Toscana, vivai e veleni <p> <p>Proprio in Toscana si trova la capitale italiana del glifosato. A Pistoia, infatti, gli oltre 5mila ettari di vivai che la rendono «città verde d’Europa» hanno anche un lato oscuro, dato dall’uso elevato dell’erbicida. Come se non bastasse, racconta Marco Beneforti del Wwf, «i vivai si trovano in mezzo alle case, tanto che non sono mancati casi di persone intossicate, e lungo i fiumi senza rispettare le distanze minime». Arpa Toscana delinea un quadro preoccupante, parlando di concentrazioni di pesticidi nei corsi d’acqua che qui superano il limite anche di 20-30 volte: servono «energici interventi correttivi» delle pratiche vivaistiche, scrivono gli esperti dell’Agenzia. <p> <p>E mentre si discute su un’ulteriore espansione dei vivai, che potrebbe essere resa possibile dalla Provincia di Pistoia sanando anche le situazioni irregolari, fanno paura i risultati dello studio pilota condotto dall’istituto Ramazzini. Secondo la ricerca, anche dosi di glifosato considerate sicure «possono alterare alcuni importanti parametri biologici, in particolare relativi allo sviluppo sessuale, alla genotossicità e al microbioma intestinale». <p> <p><p> <p> <p> <p> <p> <p><p> <p> <p><p> <p>", "time": "2018-07-10T09:41:56+01:00", "type": "scienza"}
{"title": "Al via la campagna estiva contro l’abbandono dei rifiuti ", "url": "https://www.lastampa.it/2018/07/11/scienza/al-via-la-campagna-estiva-contro-labbandono-dei-rifiuti-6nSK11BqoVUok30a5GAWFJ/pagina.html", "review": "", "content": "<p> <p>Estate, tempo di vacanze e di rifiuti! Ma tutti possono contribuire a un cambio di passo. Per questo, il 10 luglio, parte #NoLittering, Non abbandonarmi!, una campagna attiva sul territorio e presente sui social contro l’abbandono dei rifiuti, promossa da FISE Assoambiente, l’Associazione delle imprese che operano nei servizi di igiene ambientale, recupero e smaltimento dei rifiuti e delle bonifiche, con il patrocinio del Ministero dell’Ambiente.   <p> <p>  <p> <p>È l’abbandono in aree pubbliche di piccoli rifiuti come cartacce, bottiglie, gomme da masticare e mozziconi di sigarette il focus di #NoLittering. Lo scorso anno l’iniziativa lanciata sui social network ha raggiunto quasi 180.000 persone, motivo per il quale quest’anno, per rendere davvero social la propria iniziativa, cioè in grado di coinvolgere e promuovere nuovi comportamenti virtuosi, l’Associazione ha deciso di integrare gli strumenti digitali con iniziative concrete sul territorio.  <p> <p>  <p> <p>Quindi, oltre alla campagna sui social network attraverso immagini e brevi video didascalici, il progetto coinvolgerà gli utenti invitandoli a immortalare concrete azioni di pulizia e di rimozione di rifiuti propri o di altri attraverso la pubblicazione di foto, taggando l’Associazione e indicando gli hashtag #pulisci&amp;scatta #NoLittering.  <p> <p>  <p> <p>FISE Assoambiente, inoltre,  individuerà eadotterà tre luoghi di interesse turistico nel nord, nel centro e nel sud della Penisola, in cui promuover  à fisicamente la campagna mettendo a disposizione buste per le azioni di pulizia.   <p> <p>  <p> <p>«Il fenomeno del littering, l’abbandono di piccoli rifiuti senza far uso degli appositi contenitori  –  osserva il Direttore FISE Assoambiente Elisabetta Perrotta  – è un atteggiamento particolarmente evidente nel periodo estivo, soprattutto nelle zone ricreative e nei luoghi di transito; atteggiamento che costringe molti comuni in Italia a investire cifre consistenti per gestire i rifiuti e mantenere puliti gli spazi pubblici». <p> <p> <p> <p> È per questo, spiega Perrotta, che FISE Assoambiente ha deciso di ampliare la campagna, rinnovandola e puntando sui social per dare più visibilità all’impegno concreto dei cittadini sul territorio: «Siamo convinti che per proteggere l’ambiente sia fondamentale il contributo dei cittadini, attraverso comportamenti più ecosostenibili tesi a inserire i rifiuti nella filiera dell’economia circolare».  <p> <p> <p> <p>La campagna durerà due mesi, fino al 10 settembre, e sarà visibile sui canali social Assoambiente, oltre che sul sito ​  www.assoambiente.org   ​,  dove sarà disponibile per tutti gli utenti un approfondimento dedicato al tema #nolittering. <p> <p>  <p> <p>  <p> <p>  <p> <p> <p> <p> <p> <p><p> <p> <p><p> <p>", "time": "2018-07-11T06:00:00+01:00", "type": "scienza"}
{"title": "A Rotterdam la prima fattoria galleggiante al mondo", "url": "https://www.lastampa.it/2018/09/23/scienza/a-rotterdam-la-prima-fattoria-galleggiante-al-mondo-isqDyYZGV8RrcPSbnkQNnM/premium.html", "review": "", "content": "<p> <p>Una società immobiliare olandese, Beladon, sta per lanciare la prima fattoria galleggiante al mondo. Ha costruito un impianto offshore nel porto di Merwehaven, a Rotterdam, e lo utilizzerà per allevare 40 mucche della razza Meuse-Rhine-Issel che saranno munte da robot. Potrebbe apparire contro-intuitivo realizzare delle fattorie all’interno di una città, ma avvicinarsi ai consumatori riduce l’inquinamento legato al trasporto. Il punto appare di non poco conto visto che la popolazione global... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "23 settembre 2018", "type": "scienza"}
{"title": "Cinquanta sfumature di verde", "url": "https://www.lastampa.it/2018/09/24/scienza/cinquanta-sfumature-di-verde-Gwpg3G1X6fLJmp6jbEEgXO/premium.html", "review": "", "content": "<p> <p>Cinquanta sfumature di verde. Nel senso che dentro il colore dell’ambientalismo c’era (praticamente) già tutto, una cosa e pure il suo contrario. Nella fase odierna della postpolitica, in cui stanno cambiando in profondità i cleavages (le fratture) che hanno strutturato la storia della politica occidentale nel corso della modernità, si trovano parecchi semi e impronte verdi. Come la contrapposizione tra una sinistra libertaria e una destra autoritaria, messa a punto nella seconda metà degli a... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "24 settembre 2018", "type": "scienza"}
{"title": "Studenti supereroi dell’ambiente vincono un premio di 1.000 euro ", "url": "https://www.lastampa.it/2018/07/10/scienza/studenti-supereroi-dellambiente-vincono-un-premio-di-euro-oQUx2ofM3CPBH9LVW4F8xJ/pagina.html", "review": "", "content": "<p> <p>Ci sono i piccoli “Custodi della Terra” della scuola dell’infanzia di Banchette (Torino), a caccia degli sprechi di energia, e c’è una versione un po’ sbadata e sprecona di Thor, il dio del tuono, nel cortometraggio ideato dai ragazzi dell’istituto comprensivo “Paolo Frisi” di Melegnano (Milano). E poi ci sono gli inventori di architetture sostenibili ad Apricena (Foggia), Oderzo (Treviso) e Sermide e Felonica (Mantova) che, con i loro progetti, tramutano in realtà dimensioni oniriche e restituiscono un’elaborazione più umana e solidale del tema dell’energia. Sono solo alcuni dei vincitori del concorso nazionale “  Immagini per la Terra ”, iniziativa promossa dall’Ong Green Cross Italia in collaborazione con il ministero dell’Istruzione ed Enea e realizzata con il sostegno di Acqua Lete.<p> <p> <p> <p>SUPEREROI <p> <p>Tutti hanno sognato almeno una volta nella vita di indossare i panni di un supereroe, con tanto di poteri speciali per salvare il mondo. C’è anche chi alla fantasia unisce la tutela dell’ambiente. Stimolati dal “Decalogo del consumo intelligente”, messo a punto da Green Cross insieme al Dipartimento Unità Efficienza Energetica di Enea, gli studenti hanno immaginato e vestito i panni dei supereroi del risparmio energetico, con la possibilità concreta di contribuire a salvare il Pianeta attraverso scelte quotidiane orientate alla giustizia e alla sostenibilità. Insieme ai loro insegnanti hanno compiuto azioni “risparmiose”, ideato sketch, costumi e oggetti con materiale di recupero, dando libertà a tutta la loro fantasia e originalità. <p> <p><p> <p>Ad aggiudicarsi la vittoria dell’edizione lanciata per l’anno scolastico 2017/2018 e intitolata “Energia libera Tutti” sono 185 studenti, provenienti da 8 scuole e selezionati da Tuttogreen - La Stampa, insieme agli altri membri della giuria ufficiale, tra gli oltre 20.000 partecipanti all’iniziativa. <p> <p> <p> <p>A SCUOLA DI SOLIDARIETÀ <p> <p>Il confronto tra giovani e insegnanti sulle questioni energetiche, così come sui piccoli e grandi problemi ambientali che affliggono i nostri territori, ha coinvolto centinaia di istituti scolastici e sostenuto percorsi didattici durati un intero ciclo scolastico. A dimostrazione che le scuole sono sempre più attente all’ambiente, ai cambiamenti climatici, alle energie rinnovabili. E che sono capaci di sognare e di compiere gesti straordinari di solidarietà, in un’epoca in cui si è sempre più ciechi di fronte alle richieste di aiuto. Come all’istituto di istruzione “Righi” di Taranto, dove allievi e docenti hanno dato vita a un’esperienza esemplare di cooperazione con l’Africa, donando e installando kit fotovoltaici per illuminare aule, fornendo acqua e assicurando servizi sanitari di base alle scuole dei villaggi rurali in Burkina Faso.<p> <p><p> <p> <p> <p> <p> <p><p> <p> <p><p> <p>", "time": "2018-07-10T02:00:00+01:00", "type": "scienza"}
{"title": "Prosecco DOCG, basta con i pesticidi ", "url": "https://www.lastampa.it/2018/07/27/scienza/prosecco-docg-basta-con-i-pesticidi-GsF9e0P2DK0lfMefwMIu4H/pagina.html", "review": "", "content": "<p> <p>La storia del Prosecco inizia a Conegliano Valdobbiadene più di tre secoli fa. Qui il vino è un elemento strettamente legato all’identità del luogo, in questa area, infatti, la passione per la vigna si respira in ogni paese, in ogni frazione, in ogni borgo. La quasi totalità delle aziende vitivinicole di Conegliano Valdobbiadene è condotta da persone che sono nate, cresciute e ancora oggi vivono un forte legame con il proprio territorio: da generazioni hanno scelto di rimanere legati alle proprie radici, all’agricoltura manuale e di tradizione, nei vigneti di alta collina, pur di garantire l’eccellenza qualitativa del Conegliano Valdobbiadene Prosecco Superiore DOCG, un successo apprezzato e riconosciuto in tutto il mondo. <p> <p><p> <p>Le vigne, le colline e la biodiversità che le contraddistingue costituiscono quindi il patrimonio più prezioso da tutelare e difendere. <p> <p>Il Consorzio per la tutela del Conegliano Valdobbiadene Prosecco Superiore DOCG è impegnato da anni in molteplici progetti a favore della sostenibilità ambientale, primo fra tutti il Protocollo viticolo, codice di autoregolamentazione per la gestione sostenibile dei vigneti. <p> <p>Il Protocollo viticolo, inteso a ridurre l'impatto della chimica sul territorio, ha anticipato le normative ministeriali e dell’Unione Europea sull’utilizzo dei prodotti fitosanitari. A oggi, è più severo delle leggi vigenti, escludendo diversi principi attivi tuttora ammessi dal Ministero della Salute, dalla Unione Europea e dall'Organizzazione Mondiale della Sanità (OMS) e mettendone al bando altri (come Folpet, Mancozeb e dal 1° gennaio 2019 il Glifosato).<p> <p><p> <p>La stretta collaborazione con i 15 Comuni del territorio ha portato a rendere obbligatorio il rispetto del Protocollo viticolo. Le amministrazioni controllano e sanzionano le eventuali infrazioni attraverso gli interventi della Polizia Municipale e della Forestale. A questi ultimi vanno rivolte le puntuali denunce su eventuali infrazioni alle normative.<p> <p><p> <p>Il Consorzio è inoltre impegnato in studi volti a promuovere una produzione sempre più sostenibile, come la ricerca avviata con l’Università di Friburgo sui ceppi resistenti alle malattie, che si pone l’obiettivo di eliminare completamente i trattamenti fitosanitari in vigna. Sono programmi pluriennali che saranno comunicati insieme ai risultati, supportati da rigorose indagini scientifiche e dati certi e documentati. <p> <p><p> <p>Il lavoro effettuato negli anni sta preparando le condizioni per creare nel territorio della DOCG un bio-distretto secondo le logiche previste nelle vigenti normative ministeriali. Il Consorzio è a favore del biologico come lo è nei confronti di qualsiasi altra misura volta a contenere l'impatto ambientale della viticoltura.<p> <p><p> <p>E’ inoltre da sottolineare che l’insieme di aziende che compongono il Consorzio rappresenta l’impresa significativamente più grande del territorio di Conegliano Valdobbiadene, con oltre 5.500 dipendenti diretti. La loro attività ha promosso lo sviluppo del distretto e soprattutto l’occupazione giovanile, che è molto superiore alla media nazionale, come dichiarano i dati del CIRVE (Centro Interdipartimentale per la Ricerca in Viticoltura ed Enologia). Grazie infatti alle ottime scuole e istituti di specializzazione in viticoltura presenti nella Denominazione si stanno formando nuove generazioni di esperti che decidono di lavorare qui, forti del fatto che il Prosecco Superiore è il propulsore di uno sviluppo diffuso nella zona.<p> <p><p> <p>* Presidente Consorzio per la tutela del Conegliano Valdobbiadene Prosecco Superiore DOCG<p> <p><p> <p><p> <p><p> <p> <p> <p> <p> <p><p> <p> <p><p> <p>", "time": "2018-07-27T07:20:00+01:00", "type": "scienza"}
{"title": "Raccolta differenziata in estate: ecco i consigli per non sbagliare in vacanza ", "url": "https://www.lastampa.it/2018/08/13/scienza/raccolta-differenziata-in-estate-ecco-i-consigli-per-non-sbagliare-in-vacanza-gKT6LyBMS0kdondbcFKWsJ/pagina.html", "review": "", "content": "<p> <p>Tempo di vacanze per molti, almeno per i più fortunati. Ma se andare in vacanza vuol dire staccare con la routine quotidiana, ci sono abitudini buone che è bene portare sempre con sé. Prendersi cura dell’ambiente, per esempio. Sole, mare, relax e raccolta differenziata sono tre cose che possono (e devono) convivere durante l’estate. <p> <p> <p> <p>Per questo, è importante arrivare preparati su quelle che sono le modalit à  di raccolta nel luogo di villeggiatura, che possono variare rispetto alle regole attive presso la propria residenza. <p> <p> <p> <p>«Durante la stagione calda – sottolinea Massimo Centemero, Direttore del Consorzio Italiano Compostatori (CIC) – occorre prestare particolare attenzione alla separazione dei rifiuti, dato che le temperature elevate possono provocare criticità, come i cattivi odori». A tal proposito, il CIC ha stilato un semplice ma utile vademecum per ricordare come comportarsi in vacanza per riciclare correttamente i rifiuti organici: «Con una buona raccolta differenziata dei rifiuti organici – sottolinea il presidente Alessandro Canovai – si ottiene il compost, fertilizzante naturale che favorisce il nutrimento del terreno e delle piante». <p> <p> <p> <p><p><p><p><p><p> <p>INFORMARSI SULLE MODALIT À <p> <p>  Per evitare multe, assicuratevi di fare una buona raccolta differenziata; chiedete al locatore o contattate il comune o l’azienda di igiene urbana locale per informarvi sulle modalità di raccolta o sui giorni di passaggio dei mezzi. Inoltre, tanti comuni negli ultimi anni si sono fatti “smart” dotandosi di applicazioni per smartphone dedicate proprio alla raccolta differenziata, per segnalare dove buttare le tipologie di rifiuto, fornire i giorni di raccolta dei rifiuti presso le abitazioni, indicare l’ubicazione delle piattaforme ecologiche, informare sul lavaggio delle strade. Basta informarsi sul sito del comune di villeggiatura per scoprire l’app giusta da scaricare sul proprio telefono.<p> <p> <p> <p>  <p> <p>  <p> <p>SACCHETTO E CONTENITORE <p> <p> Non bisogna dimenticare che i rifiuti organici devono essere smaltiti utilizzando i sacchetti in materiale biodegradabile e compostabile certificati a NORMA UNI EN 13432 in carta o in bioplastica. Al sacchetto compostabile va associato preferibilmente un contenitore areato che consente di gestire in modo ottimale gli scarti umidi evitando cattivi odori: grazie all’aerazione i rifiuti non fermentano e si evita la formazione di liquidi. All’interno del bidone bucherellato l’organico evapora: perdendo l’acqua in eccesso, gli scarti diventano più asciutti e leggeri con una riduzione del peso fino al 15%. L’aerazione, inoltre, aumenta la resistenza dei sacchi compostabili in quanto si mantengono sempre asciutti all’interno del secchiello.<p> <p>  <p> <p>COSA BUTTARE E COME <p> <p> Cosa è possibile gettare nell’umido? Come ricorda il CIC, nell’umido possono essere raccolti tutti gli scarti di preparazione dei cibi, sia di tipo vegetale che animale, mentre bisogna fare attenzione a non buttarci mai materiali non compostabili come oggetti in vetro, metallo, plastica.Prima di gettare i rifiuti organici nel sacchetto, sarebbe bene sgocciolarli e non pressarli, riducendo a pezzetti quelli più voluminosi. In alcuni Comuni è possibile gettare nell’umido anche le stoviglie in materiale compostabile certificato (ai sensi della norma EN 13432): una valida alternativa alle stoviglie in plastica usa e getta. <p> <p> <p> <p>NON SPRECARE <p> <p>Prima di tutto, meglio non esagerare con gli acquisti, considerando che il caldo estivo può accelerare il deterioramento del cibo, aumentando sprechi, rifiuti e cattivi odori. Inoltre, prima di gettare gli avanzi nell’umido, si può provare a riutilizzarli: la frutta avanzata o troppo matura può essere l’ingrediente perfetto per una macedonia, mentre piccole quantità avanzate di verdura possono essere mischiate in un’insalata.<p> <p><p> <p> <p> <p> <p> <p><p> <p> <p><p> <p>", "time": "2018-08-13T07:41:00+01:00", "type": "scienza"}
{"title": "Quel disperato bisogno di sabbia ", "url": "https://www.lastampa.it/2018/08/11/scienza/quel-disperato-bisogno-di-sabbia-Fs7RDe0E2JDAzU6hfzsuzI/pagina.html", "review": "", "content": "<p> <p>Fonte: HANDELSBLATT GLOBAL <p> <p><p> <p>C’è un luogo amato dai tedeschi, dove è possibile nuotare, surfare, fare naturismo e incontrare il jetset della Germania. Ma una cosa è, invece, vietata: costruire un castello di sabbia. E si rischia un’ammenda fino a 1000 euro. È l’isola di Sylt.<p> <p><p> <p>L’editto draconiano ha un perché. Fare una buca sulla spiaggia per costruirci qualcosa espone la sabbia a una più facile dispersione. Ciò non ha nulla a che vedere con il modello di educazione teutonico. La Germania ha, più prosaicamente, carenza di rena.<p> <p><p> <p>Si tratta di un ingrediente vitale in tutto il mondo, che si presta a numerosi utilizzi: dalla produzione di dentifricio fino al silicio utilizzato negli elettrodomestici, oltrechè nell’edilizia. A tal punto da far diventare la sabbia la risorsa più utilizzata del Pianeta. Soltanto per le costruzioni edili ne sono state utilizzate nel 2017 circa 40 miliardi di tonnellate, come parte di un’industria che a livello globale vale 70 mld di dollari. E la Germania si posiziona tra i paesi con un fabbisogno maggiore: 4,6 tonnellate l’anno pro capite.<p> <p><p> <p>Proprio questo bisogno spasmodico ha fatto sì che oggi gli esperti, dopo aver discusso per anni di “picco del petrolio”, parlino ora anche di “peak sand”. Anche perché in Germania è sempre meno concreta la possibilità di avviare nuove aree per l’estrazione. Il caso della cava di ghiaia di Goggingen nel Baden-Württemberg è emblematico. Le macchine sono pronte ad avviare la produzione, in quello che dovrebbe essere un sito per l’estrazione della sabbia all’avanguardia. Si attende l’autorizzazione per l’avvio dei lavori, ma il problema è che sono passati già dieci anni.<p> <p><p> <p>Ottenere un permesso può richiedere fino a trent’anni di pianificazione e 40 autorizzazioni in Germania. Le procedure sono rallentate dal fatto che l’85% dei siti potenzialmente adatti non possono essere presi in considerazione a causa di utilizzi concorrenti, che prendono la forma di strade, ferrovie, riserve naturali e, persino, città. A conti fatti, differentemente dall’immaginario collettivo, di sabbia ce n’è meno di quanto si possa pensare.<p> <p><p> <p>Il che ci riporta all’isola di Sylt. Il futuro approvvigionamento di rena per la Germania potrebbe trovarsi in fondo al mare al largo della costa settentrionale dello Schleswig-Holstein. Ma Sylt ha bisogno delle proprie spiagge per sopravvivere. Gli abitanti dell’isola già sollevano dal fondale marino 1 milione di metri cubi l’anno di sabbia per compensare ciò che viene spazzato via, principalmente, dal vento e dalle maree. Il motivo di tanta fatica è presto detto: lo scorso anno il turismo ha portato sull’isola, oltre a qualche secchiello e paletta di troppo, anche 661 milioni di euro. In un certo senso è come se un metro cubo di sabbia a Sylt valesse 661 euro. E all’improvviso anche il divieto di costruire castelli sulla spiaggia assume, forse, un senso maggiore. Ma resta aperto un importante interrogativo: gli studi scientifici non hanno ancora chiarito quale sia l’impatto sull’ambiente dell’attività estrattiva. E non è un problema soltanto della Germania visto che tre quarti della popolazione mondiale vive in zone costiere e il 90% delle spiagge di tutto il mondo viene eroso a causa della domanda di sabbia.<p> <p>  <p> <p>* quoted business (www.quotedbusiness.com) <p> <p><p> <p> <p> <p> <p> <p><p> <p> <p><p> <p>", "time": "2018-08-11T00:00:00+01:00", "type": "scienza"}
{"title": "Marevivo, grazie alla campagna #ecocannucce risparmiate già un milione di cannucce in plastica ", "url": "https://www.lastampa.it/2018/08/14/scienza/marevivo-grazie-alla-campagna-ecocannucce-risparmiate-gi-un-milione-di-cannucce-in-plastica-GhxM3926V3SYSKjC5gIuSO/pagina.html", "review": "", "content": "<p> <p>La campagna #Ecocannucce, lanciata da Marevivo, ha ottenuto in pochi mesi centinaia di adesioni tra esercenti; festival musicali; discoteche; comuni; alberghi e stabilimenti balneari. Anche VyTA Retail food, il Consorzio Costa Smeralda, il gruppo Caronte &amp; Tourist – Siremar, la Compagnia dei Caraibi, Ecozema, il Comune di Senigallia, di Lampedusa e Linosa, di Spotorno, in provincia di Savona, sostengono l’iniziativa. La mobilitazione è partita anche alle isole Eolie grazie all’impegno di Aeolian Islands Preservation Fund e di Verdeolie: Isole Senza Plastica che hanno già coinvolto a Panarea: il Bar del Porto, Bar da Carola, Bridge Sushi Bar, Paki Bar, Banacalii Bar, Raya, Ristorante da l'Eoliano, Rosticceria Gastronomia Da Claudia; a Salina: Ristorante Franco Manca e a Lipari: Il Giardino di Lipari. Solo a Panarea sono state già eliminate 20.000 cannucce.<p> <p><p> <p>«Marevivo è stata la prima associazione ad attivarsi contro le cannucce in plastica e in pochi mesi la campagna #Ecocannucce #Strawfree ha raggiunto ottimi risultati. Da un confronto diretto con le attività aderenti – spiega Raffaella Giugni, responsabile relazioni istituzionali Marevivo - è emersa una maggiore consapevolezza dei danni provocati all’ambiente dal consumo di plastica monouso. Ad ogni esercente è stato consegnato il materiale informativo, che spiega perché è necessario rinunciare alle cannucce in plastica, in modo da sensibilizzare i clienti. Siamo felici che a mobilitarsi siano stati anche i comuni, addirittura con un’ordinanza come ha fatto il sindaco di Lampedusa, e ci auguriamo presto di raggiungere lo stesso risultato anche in altre isole minori e città italiane». <p> <p><p> <p><p><p><p><p><p> <p><p> <p>LE TESTIMONIANZE DI CHI HA ADERITO  <p> <p>Angelo Napolitano del Lido Panfilo di Termoli sostiene di aver risparmiato: «Approssimativamente da inizio stagione già 3.000 cannucce. Sto convertendo, inoltre, lo stabilimento al 100% non-più-monouso, cercando alternative totalmente ecologiche per le stoviglie usa e getta». <p> <p><p> <p>«Ho fatto perdere al barman il brutto vizio di mettere 2 cannucce nei cocktail - dichiara Mattia Maltese dello stabilimento balneare Il Pescespada di Scalea -, sto molto più attento nel servire la cannuccia direttamente nel drink e uso prevalentemente bicchieri in vetro. In questo modo, ho già risparmiato 5.000 cannucce. In genere durante una stagione estiva tra bibite, granite e cocktail se ne usano tantissime, tra le 5 e le 10.000 più o meno. Sono sempre più convinto che per migliorare le cose non si debba aspettare che ci sia una legge o l'intervento della politica. Il mare è di tutti e ognuno di noi in prima persona deve dare il proprio contributo». <p> <p><p> <p>«Nei primi tre mesi dell'apertura abbiamo risparmiato 10.000 cannucce di plastica preferendo gli ziti di pasta» così Gianluca Amoni di Mixology Bar a Milano.<p> <p><p> <p>Ad aderire alla campagna anche il festival musicale acieloaperto. La responsabile, Francesca Berti, racconta: «I clienti non si sono mai lamentati e hanno appoggiato pienamente la causa. Parliamo di spettatori provenienti da tutta Italia, e oltre, dato che 3 delle prime 6 date di acieloaperto erano concerti in data unica italiana. Finora, in 4 serate, abbiamo preparato bevande a una media di 4.000 persone che non ordinano un solo cocktail. Abbiamo quindi risparmiato migliaia di cannucce e mancano ancora due date alla fine della rassegna, quella di Francesco de Gregori e Cosmo. Negli eventi abbiamo letto anche qualche recensione positiva in merito alla campagna #Ecocannucce. Siamo molto soddisfatti e continueremo in questa direzione in ogni nostro futuro evento, estivo ed invernale».<p> <p><p> <p>Organizzati anche eventi totalmente #Strawfree come all’Hawaiian Partydel Summer Jamboree festival di Senigallia che ha aderito alla campagna EcoCannucce di Marevivo e ha risparmiato 10.000 cannucce di plastica, sostituendole con quelle compostabili. Durante il party, inoltre, sono stati utilizzati solo bicchieri biodegradabili.<p> <p><p> <p>Per entrare a far parte della rete #Strawfree basterà scrivere una mail a:  ecocannucce@marevivo.it, esporre il bollino e la locandina ufficiale e dimostrare di aver realmente rinunciato alle cannucce in plastica.<p> <p><p> <p>Sul web l’associazione Marevivo ha lanciato anche l’hashtag #RifiutaLaCannuccia per spingere gli utenti a condividere sui social un selfie con il proprio drink senza cannuccia.<p> <p><p> <p> <p> <p> <p> <p><p> <p> <p><p> <p>", "time": "2018-08-14T02:00:00+01:00", "type": "scienza"}
{"title": "Allarme inquinamento a foci e porti, mancano depuratori ", "url": "https://www.lastampa.it/2018/08/13/scienza/allarme-inquinamento-a-foci-e-porti-mancano-depuratori-M0lu1FNMqc9UsIV47zIXTM/pagina.html", "review": "", "content": "<p> <p>In molte zone d’Italia mancano ancora i depuratori, e la mancata depurazione delle acque di scarico è una delle minacce principali al nostro mare. Quasi metà dei tratti di mare più a rischio, quelli in prossimità di foci, canali, scarichi, porti e centri abitati, risulta inquinato o molto inquinato. È quanto emerge dalla campagna 2018 di Goletta Verde, la barca a vela di Legambiente che ogni estate naviga lungo i 7.500 km delle coste italiane per monitorare la salute del Mediterraneo.<p> <p><p> <p>Goletta Verde quest’anno è partita il 22 giugno dalla Liguria ed è arrivata nei giorni scorsi in Friuli Venezia Giulia. Durante il viaggio ha compiuti prelievi di acque nei tratti di mare segnalati a rischio inquinamento dalle sezioni locali della ong o dai cittadini del luogo. Gli esami hanno controllato la presenza di contaminazione batterica, da enterococchi intestinali ed Escherichia coli.<p> <p><p> <p>Solo il 52% dei 261 punti campionati dai tecnici nelle 15 regioni costiere italiane è risultato entro i limiti di legge. Il restante 48% è «fortemente inquinato» (39%) e «inquinato» (9%). Su 149 foci monitorate, 106 (il 71%) sono risultate «fortemente inquinate» (il 61%) e «inquinate» (il 10%).<p> <p><p> <p>La causa di questi risultati secondo Legambiente «è sicuramente da attribuire alla mala depurazione, di cui ancora soffrono vaste aree del nostro Paese». L’Unione europea ha condannato per due volte il nostro paese per l’assenza di depuratori, e una terza procedura di infrazione è in corso. Gli impianti mancano soprattutto in Sicilia, Calabria e Campania.<p> <p><p> <p>Per il direttore generale di Legambiente, Giorgio Zampetti, «la mala depurazione è un’emergenza ambientale che va affrontata con urgenza, visto che siamo anche stati condannati a pagare all’Ue una multa da 25 milioni di euro, più 30 milioni ogni sei mesi finché non ci metteremo in regola».<p> <p><p> <p>Goletta Verde nel suo viaggio ha presentato esposti alle Capitanerie di Porto per 45 località fortemente inquinate. L’imbarcazione ha scoperto che, su 8 punti interdetti alla balneazione, solo 1 aveva i cartelli di divieto, e in 6 c’era gente che faceva il bagno.<p> <p>Durante la campagna sono stati tenuti dei «trash mob», flash mob sulle spiagge per sensibilizzare i bagnanti sull’inquinamento del mare da plastica. Quest’anno i volontari di Legambiente hanno ripulito 78 spiagge e hanno trovato una media di 620 rifiuti ogni 100 metri, all’80% di plastica.<p> <p><p> <p>La Goletta Verde ha controllato anche le cosiddette «acque abbandonate», i tratti di mare non controllati dagli enti pubblici perché non usati per la balneazione. Il 64% di questi è risultato inquinato o fortemente inquinato.<p> <p> <p> <p> <p> <p><p> <p> <p><p> <p>", "time": "2018-08-13T19:12:38+01:00", "type": "scienza"}
{"title": "Non portare a casa nostra Alien nella valigia ", "url": "https://www.lastampa.it/2018/08/15/scienza/non-portare-a-casa-nostra-alien-nella-valigia-uPkLB1Z2XXENrUnolJGgXM/pagina.html", "review": "", "content": "<p> <p>Estate, tempo di vacanze, di viaggi ma anche di sensibilizzazione al rispetto per l’ambiente. Si parla da anni di turismo responsabile come una forma di turismo attuato secondo principi di giustizia sociale ed economica e nel pieno rispetto dell'ambiente e delle culture. Ma oggi non basta affidarsi a strutture certificate ed ecocompatibili, o utilizzare mezzi a basso inquinamento, o scegliere località particolari a basso impatto. Significa anche avere una attenzione particolare per non mettere a rischio la biodiversità. E l’educazione ai viaggiatori ad adottare comportamenti corretti per non mettere al rischio la biodiversità, è l’obiettivo del progetto Life Asap  cofinanziato dalla Commissione Europea di cui ISPRA è capofila, e vede molti autorevoli partner tra i quali Legambiente, Federpachi e Regione Lazio. <p> <p><p> <p><p><p><p><p><p> <p><p> <p>Fra le iniziative condotte e incentrate sulla comunicazione, assume rilievo la campagna partita lo scorso giugno in uno dei luoghi più strategici per chi va in vacanza. Presso l’aeroporto Leonardo da Vinci di Fiumicino, un infopoint è stato allestito per informare i viaggiatori sull’importanza di ridurre gli impatti delle specie aliene invasive. NON FACCIAMOLE VIAGGIARE Sicuro di non trasportare piante o animali invasivi nel tuo bagaglio? Titolo e sottotitolo della campagna racchiudono l’obiettivo della campagna: informarsi sui rischi del trasposto volontario o involontario delle specie aliene invasive. <p> <p><p> <p>Ma cosa sono le specie aliene? Lo chiediamo al ricercatore di Ispra Piero Genovesi project manager di ASAP: “Sono piante e animali, ma anche funghi, batteri e virus, introdotti dall’uomo in maniera accidentale o volontaria al di fuori della loro area di origine. Alcune riescono a insediarsi e proliferare nel nuovo ambiente, causando impatti negativi e diventando invasive minacciando l’esistenza di un gran numero di specie native. Oltre a essere tra le principali cause della perdita di biodiversità, possono provocare danni sociali, sanitari ed economici anche molto importanti”. Questa minaccia è talmente pressante che l’Unione Europea ha adottato un Regolamento (1143/2014) che raccoglie le azioni necessarie a prevenire l’introduzione e la diffusione delle specie aliene invasive. Tra queste il divieto di possesso e trasporto oltre ai controlli più stringenti alle frontiere. <p> <p><p> <p><p><p><p><p><p> <p><p> <p>Evidenzia Lucilla Carnevali che fa parte del team di progetto, che lo scorso 25 luglio con decreto legge n.91, sono stati prorogati al 31/08/2019 i termini per la denuncia al Ministero dell’Ambiente, del Territorio e del Mare del possesso di esemplari di specie esotiche invasive. “È una decisione che stiamo cercando di pubblicizzare il più possibile per evitare che le persone liberino degli animali rilasciandoli nell’ambiente. Anche per questo abbiamo preso contatti con Federazione Nazionale Ordini Veterinari Italiani che collabora per cercare di divulgare il più possibile la notizia”. <p> <p><p> <p><p><p><p><p><p> <p><p> <p>Si sa però che per fare leva sulla sensibilizzazione è necessario partire dai numeri. La banca dati sulle specie aliene di ISPRA, aggiornata ad aprile 2018, raccoglie informazioni in merito a 3334 specie aliene presenti in Italia: di queste, oltre 400 sono considerate specie aliene invasive (circa il 13% del totale). Entro il 2020, si stima che le nuove specie aliene invasive introdotte dall’uomo saranno 131. Ma in pratica cosa possiamo fare noi per diventare viaggiatori sempre più responsabili? Per cominciare, informiamoci sulle caratteristiche delle specie che già possediamo e sui rischi che comporta la loro diffusione in natura; quando acquistiamo specie e varietà native del nostro paese, scegliamo quelle allevate o coltivate nella regione in cui abitiamo. Se proprio vogliamo piante o animali alieni, allora scegliamo quelli che non sono in grado di riprodursi o accrescersi in modo eccessivo. E se non siamo in grado di mantenere in casa o in giardino i nostri animali alieni, non abbandoniamoli. Se ci stanchiamo dell’acquario o del terrario, facciamo attenzione a come smaltiamo l’acqua, il terriccio e le piante. Non piantiamo mai specie aliene vegetali in natura (prati, boschi, stagni, dune, ecc.). Insomma la conoscenza è sempre in prima linea per fare una buona educazione. E se si vuole scoprire il proprio grado di conoscenza sulle specie aliene invasive, c’è un questionario che possono fare tutti, grandi e piccoli, anche per chi non ha un’idea precisa di cosa sia una specie aliena invasiva. Pronti allora a diventare ambasciatore ASAP sottoscrivendo il decalogo? L’ambiente ringrazia. <p> <p> <p> <p> <p> <p> <p> <p><p> <p> <p><p> <p>", "time": "2018-08-15T02:00:00+01:00", "type": "scienza"}
{"title": "Til Nordus: sosta nelle Faroe, tra il Mare della Norvegia e l’Islanda ", "url": "https://www.lastampa.it/2018/08/18/scienza/til-nordus-sosta-nelle-faroe-tra-il-mare-della-norvegia-e-lislanda-gSlFPp6t44hjebBL10ByEI/pagina.html", "review": "", "content": "<p> <p>Da Roma a Reykjavik in auto, in soli 35 giorni. Per chi segue l’avventura di Andrea e Linda, siamo arrivati alla seconda fase di “Til Nordus ”, il viaggio che vede i due giovani fotografi in giro per l’Europa, per raggiungere il punto più a nord dell’Islanda. Questa parte del percorso, li vede salpare con in nave dalle coste della Danimarca per raggiungere le Isole Faroe, un arcipelago subartico, composto da 18 isolotti. <p> <p> <p> <p>Dopo circa 40 ore di navigazione, Andrea e Linda sono arrivati a Tórshavn, la più piccola capitale del mondo, tra il Mare della Norvegia e L’Islanda. Le Faroe Island, appaiono incontaminate e incredibilmente suggestive; come se raccontassero leggende e misteri non percepibili agli occhi di tutti i visitatori. Abitate da una bellezza maestosa, che neanche da piccoli si riesce a immaginare. I colori del mare e delle colline sono delicati. Tutto sembra essere sotto un incantesimo: la natura, quella vera. <p> <p> <p> <p><p><p><p><p><p> <p>Le tappe di Til Nordus  prevedono una sosta nell'isola di Mykines, con i suoi 15 abitanti, 40 case e le scogliere più alte. Qui, si può arrivare soltanto attraverso piccole imbarcazioni di legno, passando attraverso il mare aperto e gli alti e spigolosi faraglioni di Drangarnir. La caratteristica di quest’isola, sono i puffin, comunemente chiamati “pulcinelle di mare”; si tratta di simpatici uccelli presenti nel Nord Europa. Questi strani e splendidi animali, sono piccoli e colorati, non si lasciano avvicinare ma si lasciano piacevolmente osservare. <p> <p> <p> <p><p><p><p><p><p> <p><p> <p>Una delle ultime tappe sarà l'isola di Stóra Dímun, nella parte meridionale, accessibile soltanto durante periodi di buona visibilità e mare calmo. La zona è conosciuta perché abitata da pochi nuclei familiari, meno di dieci. <p> <p> <p> <p><p><p><p><p><p> <p>Il clima è abbastanza variabile in queste isole. Si passa facilmente da forti piogge a lievi tepori con l’arrivo del sole. Il terreno è molto scivoloso, l’acqua è blu cobalto e non si sentono voci, c’è solo il rumore del mare.<p> <p> <p> <p><p><p><p><p><p> <p>Ritornando a nord, un’altra sosta è prevista a Saksun, un piccolo villaggio nell'isola di Stremoy, composto da poche case con tetti erbosi, circondato da un fiordo naturale, una spiaggia e una montagna. Infine, l’ultima giornata sarà dedicata a Sørvágsvatn (meno comunemente noto come Leitisvatn), il più grande lago dell’arcipelago, racchiuso tra scogliere che si affacciano sull'oceano da un lato e dolci colline dall'altro. Da qui, Andrea e Linda si dirigeranno ancora più a nord, verso l’Islanda per raggiungere l’ultima fase del loro viaggio. <p> <p> <p> <p><p><p><p><p><p> <p> <p> <p>Per sostenere Andrea Roversi e Linda Pezzano, si può partecipare alla campagna crowdfunding del progetto   “  Til Nordus: verso nord” attraverso la piattaforma Produzioni dal Basso. Su Facebook, https://www.facebook.com/tilnordurs/  <p> <p><p> <p> <p> <p> <p> <p><p> <p> <p><p> <p>", "time": "2018-08-18T02:00:00+01:00", "type": "scienza"}
{"title": "Perché l’acquaponica è l’agricoltura del futuro, sostenibile e ad alta produttività ", "url": "https://www.lastampa.it/2018/08/17/scienza/perch-lacquaponica-lagricoltura-del-futuro-sostenibile-e-ad-alta-produttivit-IAGpqac5pctFPjUWt2Z1WJ/pagina.html", "review": "", "content": "<p> <p>Produrre cibo dall'alto contenuto proteico, coltivare diverse specie vegetali, consumare pochissima acqua e suolo, in un sistema chiuso ed autosufficiente. È questa l'acquaponica, un metodo di produzione agricola che sta oggi trovando sempre più spazio, grazie alla facilità di realizzazione e all'altissima produttività: circa 20 chilogrammi di pesce per metro cubo di acqua.<p> <p> <p> <p>Al Centro di innovazione sociale La Noria di Malaga - una sorta di incubatore sociale gestito dall'amministrazione locale, da associazioni ed enti privati -, sono almeno 18 i progetti ambientali avviati negli ultimi anni. Tra questi c'è anche quello dedicato all'acquaponica. Un'idea del biologo Juan Antonio Lopez Jaime, presidente dell'associazione per la protezione marina Aula del Mar de Malaga e membro della Iucn (Unione internazionale per la conservazione della natura) spagnola, che lavora al progetto almeno dal 2006. “L'obiettivo è quello di realizzare una sorta di manuale pratico che abbia un forte impatto a livello sociale e che sia replicabile nelle piccole comunità o nelle famiglie”. La parola d'ordine è autoproduzione. <p> <p> <p> <p>In un mondo dove il 33,1 per cento del pesce viene pescato a livelli insostenibili, causando la riduzione “preoccupante” degli stock ittici e dove il 27 per cento del pescato viene buttato o semplicemente perduto a causa del deterioramento (dati Fao 2017), la piscicoltura sostenibile potrebbe essere parte della soluzione, sopratutto perché il pesce rappresenta ancora un quinto delle proteine animali consumate da 3,2 miliardi di persone a livello globale. <p> <p> <p> <p>  <p> <p> <p> <p> <p><p> <p> <p><p> <p>", "time": "2018-08-17T03:00:00+01:00", "type": "scienza"}
{"title": "Cartasia 2018, due mesi di rassegna su carta e cartone ", "url": "https://www.lastampa.it/2018/08/22/scienza/cartasia-due-mesi-di-rassegna-su-carta-e-cartone-ge7Blp3BsUaGupwSYdiQ0N/pagina.html", "review": "", "content": "<p> <p>Sette statue monumentali allestite nel centro storico di Lucca, 50 opere esposte tra Palazzo Ducale e Mercato del Carmine, arte, design, architettura, innovazione, sostenibilità. Tutto questo è Cartasia-Lucca Biennale, evento internazionale dedicato a carta e cartone realizzato da Metropolis in collaborazione con Comune di Lucca, Provincia di Lucca e Regione Toscana e il contributo di Fondazione Cassa di Risparmio di Lucca, Fondazione Banca del Monte e Ds Smith. La Biennale ha ufficialmente aperto i battenti domenica 4 agosto e le sue mostre rimarranno visitabili fino al 27 settembre. <p> <p> <p> <p>“Caos e silenzio”, questo il tema attorno a cui si è sviluppata la progettazione dell’edizione 2018 e che collega come un sottile filo rosso la mostra outdoor con quelle indoor. Protagonista unica, ovviamente, la carta. Sottile e delicata, ritagliata, incollata, lavorata dalle sapienti mani degli artisti o piegata in semplici origami da quelle dei bambini o, ancora, usata per costruire oggetti di design o strutture architettoniche che strizzano l’occhio a innovazione e sostenibilità. <p> <p> <p>  <p><p> <p>Carta e cartone saranno per quasi due mesi al centro non solo delle esposizioni, ma anche di workshop, conferenze e dibattiti, come i “Network days”, due giorni di incontri per discutere, scambiarsi idee, progetti ed esperienze, dall’Europa alla Cina, passando per l’India, la Russia e gli Stati Uniti, perché la paper art è la nuova frontiera, il settore con cui confrontarsi. Artisti, organizzatori e direttori di eventi d’arte come la Biennale di Paper Art “AMATERAS” di Sofia (Bulgaria) o i rappresentanti dello IAPMA, la più grande associazione internazionale di artisti del settore, si sono confrontati sullo stato dell’arte di un settore in continua crescita ed evoluzione. Tra i vari appuntamenti, architetti e rappresentanti della Fao (Organizzazione delle Nazioni Unite per Alimentazione e Agricoltura) hanno analizzato un progetto sociale ideato da Nicolas Bertoux: la tenda in cartone, una struttura pratica, veloce da montare ed ecocompatibile, da utilizzare in situazioni di emergenza, dall’accoglienza ai disastri ambientali.<p> <p><p><p><p><p><p> <p> <p> <p>Le mostre indoor della Biennale sono ospitate a Palazzo Ducale e allo storico Mercato del Carmine. All’esterno della ex-Cavallerizza, invece, troverà posto nei prossimi giorni un’architettura in cartone progettata e realizzata grazie alla collaborazione con il China design Center e l’Università di Tongji (Shanghai). La Cina, infatti, è il primo paese ospitato dalla Biennale, un’iniziativa inaugurata da questa nona edizione e che proseguirà in futuro. <p> <p> <p> <p><p><p><p><p><p> <p><p> <p>Tra gli artisti che espongono nella sezione indoor, scelti tra gli oltre 400 che hanno partecipato al bando, troviamo Adriano Attus, Anne Vilbøll, China Design Centre, Giada Ambiveri, Gianfranco Gentile, Gianluca Traina, Han Ho, Hyacinta Hovestadt, Katarzyna Lyszkowska, Marco Zecchinato, Marie Schirrmacher Meitz, Michele Landel, Olga Danelone, Paola Bazz, Paola Margherita, Maribel Mas, Oliver Czarnetta, Ho Yoon Shin e Raija Jokinen. <p> <p> <p> <p><p><p><p><p><p> <p>Le grandi opere monumentali allestite in centro storico - che rendono unica Lucca Biennale rispetto alle altre manifestazioni dedicate alla paper art - sono state realizzate dall’inglese James Lake (Paperman ), lo slovacco Jakub Novak (Spazio vitale ), l’italo-svizzera Manuela Granziol (Stato liminale ), l’artista franco-peruviana Eugenie Taze-Bernard (Guscio silenzioso, guscio caotico ), la cinese Wu Wai Chung (Niente più messaggi ), l’indiano Ankon Mitra (Immagini e suoni del cosmo ) e gli americani di Dosshaus (Il sentiero del paradosso ).<p> <p> <p> <p>Per maggiori informazioni:  www.luccabiennale.it  <p> <p><p> <p><p> <p> <p> <p> <p> <p><p> <p> <p><p> <p>", "time": "2018-08-22T02:00:00+01:00", "type": "scienza"}
{"title": "Dormire su un “Coco-Mat” fatto di alghe, cocco e crine ", "url": "https://www.lastampa.it/2018/08/21/scienza/dormire-su-un-cocomat-fatto-di-alghe-cocco-e-crine-GVnqb1JehIRP613eSN4lvI/pagina.html", "review": "", "content": "<p> <p>La leggenda narra che tutto iniziò dopo una notte in riva al mare, a metà degli anni 80’. “Andai con una ragazza a casa di mia madre ma lei non ci fece entrare per paura delle chiacchiere dei vicini. Allora la portai a dormire in spiaggia, dove ci arrangiammo su due metri di alghe secche lasciate dalla marea. Mai dormito così bene”. Così a Paul Efmorfidis venne l’idea di dar vita, nella sua amata Grecia, a una piccola impresa familiare che producesse materassi, letti e complementi d’arredo con materiali naturali al 100%. Oggi Coco-Mat è cresciuta fino a diventare un marchio globale con 106 punti vendita in oltre 20 Paesi, 800 dipendenti e 86 milioni di fatturato.<p> <p><p> <p>L’intervista avviene via Skype, mentre con la sua bicicletta di legno sta compiendo il giro dell’Europa, da Creta a Capo Nord. Già, Paul è probabilmente l’unico presidente di una multinazionale a non possedere un telefono cellulare, né un’automobile: a costo di sembrare fuori dal tempo, ha fatto della naturalità uno stile di vita. “Ogni ditta - precisa - dovrebbe essere lo specchio di chi la fa e del suo ideale. Noi abbiamo deciso di mettere il profitto in secondo piano rispetto alla qualità dei nostri prodotti; all’inizio ci consideravano dei pazzi, e invece ora ci siamo conquistati una nicchia di mercato nella quale siamo leader mondiali”.<p> <p><p> <p>  <p> <p> <p> <p> <p><p> <p> <p><p> <p>", "time": "2018-08-21T03:00:00+01:00", "type": "scienza"}
{"title": "Un asilo di legno per i bimbi terremotati ", "url": "https://www.lastampa.it/2018/08/24/scienza/un-asilo-di-legno-per-i-bimbi-terremotati-EiGUggmrRTuayNGMUYRXLK/pagina.html", "review": "", "content": "<p> <p>Per avere la conferma del fatto che il legno sia un materiale ideale per costruire in un Paese ad alto rischio sismico come il nostro, basta fare un giro nelle Marche. Qui, ad aprile del 2018 delle nuove scosse hanno seriamente danneggiato le soluzioni abitative d’emergenza, le cosiddette casette SAE in lamiera adibite ad abitazioni dopo il terremoto del 2016. Pensili caduti, intere stanze accartocciate: gli abitanti terrorizzati, hanno rivissuto l’incubo di due anni prima. <p> <p> <p> <p>Le casette, costruite dal CNS, il Consorzio Nazionale Servizi di Bologna (tra le cui associate compariva anche la 29 Giugno di Salvatore Buzzi, che faceva parte del consiglio di sorveglianza del consorzio), hanno dimostrato di non essere affatto la soluzione ottimale. <p> <p> <p> <p>Nel frattempo, nella stessa zona, a Pieve Torina, in provincia di Macerata, l’asilo in legno costruito da Rubner Haus, storica azienda altoatesina specializzata nelle costruzioni in legno, e donato al comune marchigiano, non solo ha retto benissimo ed è ancora perfettamente in piedi, ma ha ospitato la conferenza stampa che il commissario straordinario e i politici locali hanno tenuto a poche ore dalle scosse di aprile. <p> <p> <p> <p><p><p><p><p><p> <p>La nuova scuola materna, che ha aperto a settembre del 2017, è in grado di ospitare 120 bambini ed è stata costruita dall’azienda di Chienes in soli 30 giorni. <p> <p><p> <p>Un segnale di incoraggiamento importante per Pieve Torina; il piccolo borgo, tra i più colpiti dal sisma, con il 90% degli edifici inagibili rischiava di diventare un paese fantasma. Ora i bambini della zona hanno ripreso a frequentare l’asilo dell’istituto comprensivo “Monsignor Paoletti” in piena sicurezza.<p> <p> <p> <p>«Costruire in zone colpite da terremoto – spiega Bruno Dalle Pezze, area manager del Centro-Sud Italia di Rubner Haus – significa operare in contesti estremamente stressati dal punto di vista emotivo e psicologico. In questo panorama i temi fondamentali da affrontare sono la velocità, la sicurezza, la durabilità». <p> <p> <p> <p>Rubner Haus ha costruito l’asilo di Pieve Torina in tempi record, come già aveva fatto con l’asilo di Norcia, costruito in 24 giorni, e con la mensa per la scuola di Cittareale, messa in piedi in 30 giorni. <p> <p> <p> <p><p><p><p><p><p> <p><p> <p>Quanto alla sicurezza e alla durabilità, la resistenza alle scosse più recenti sono la dimostrazione dell’affidabilità di questo tipo di costruzioni. D’altra parte le caratteristiche antisismiche del legno sono una garanzia non solo per la ricostruzione, ma anche per la prevenzione. Eppure nell’immaginario nazionale, le costruzioni in legno continuano ad essere relegate al folklore montano, o al limite alle abitazioni temporanee per le emergenze. <p> <p> <p> <p>È un po’ il solito vizio italico; correre ai ripari dopo. Dopo i terremoti, appunto. Ma perché non prima? <p> <p>  <p> <p>Il legno pesa circa il 75% in meno del cemento armato, cosa che gli permette di contenere gli effetti della forza sismica, che è proporzionale proprio alla massa volumica. Questa stessa resistenza meccanica permette di assorbire senza danni le sollecitazioni di breve durata e ancora di più quelle istantanee. <p> <p> <p> <p>C’è poi un’altra caratteristica, molto importante: il legno è un materiale estremamente elastico e non rigido, perciò è in grado di tollerare le lievi deformazioni. In altre parole, il legno assorbe meglio l’onda sismica. <p> <p> <p> <p>Bruno Delle Pezze aggiunge: «Se è vero che le case costruite in legno sono antisismiche per tutta una serie di caratteristiche proprie di questo materiale, è anche vero che i problemi iniziano nel momento in cui si costruisce male». <p> <p> <p> <p>Ovvero, in un territorio come quello del centro Italia, caratterizzato da un’elevata attività sismica, chi costruisce deve conoscere perfettamente il comportamento di un materiale organico come il legno, che ha caratteristiche prestazionali molto diverse da pietra o mattone. <p> <p> <p> <p>Una conoscenza che alla Rubner di sicuro non manca: l’azienda di Chienes lavora il legno da oltre 90 e da 50 anni costruisce case prefabbricate. Un’esperienza che ha più volte messo al servizio delle ricostruzioni post terremoto, come nei casi già citati di Norcia e Cittareale. Soluzioni ideali per tornare alla vita normale e non abbandonare i territori dopo il sisma, ma costruzioni del genere, ecosostenibili e antisismiche, dovrebbero diventare un sistema di prevenzione su scala nazionale. <p> <p><p> <p>A patto che a costruire sia chi sa come trattare il legno: anche per questo è stato definito un protocollo di qualità, il S.A.L.E. (Sistema di affidabilità legno edilizia), redatto insieme ad istituti di credito e associazioni, proprio per identificare sul mercato i costruttori garanti di una certa esperienza e capacità tecnico-organizzativa. <p> <p> <p> <p>Ma non basta: «Bisognerebbe – spiega Dalle Pezze – affiancare un’attività educativa sui cittadini per costruire in sicurezza e un commitment dall’alto: come molti architetti di fama internazionale sostengono da tempo, le norme per la ricostruzione dovrebbero favorire chi costruisce la propria casa in legno attraverso incentivi e sgravi fiscali». Che comporterebbero, nel medio e lungo periodo, un notevole risparmio per lo Stato e più sicurezza per i cittadini. <p> <p><p> <p> <p> <p> <p> <p><p> <p> <p><p> <p>", "time": "2018-08-24T02:00:00+01:00", "type": "scienza"}
{"title": "E’ tempo di trasformare l’Europa in chiave “green” ", "url": "https://www.lastampa.it/2018/08/23/scienza/e-tempo-di-trasformare-leuropa-in-chiave-green-sOGai2uigXc9lo0sqzrR7M/pagina.html", "review": "", "content": "<p> <p>Il vento dell’euroscetticismo soffia sul Vecchio Continente: a volte è forte, altre debole, ma c’è. Eppure l’unico futuro possibile è quello di un’Unione europea con una salda leadership politica, capace di coniugare crescita economica, rispetto dell’ambiente ed equità sociale, rafforzandosi come leader mondiale dello sviluppo sostenibile.<p> <p> <p> <p>Si va avanti insieme. Da soli svanirebbe il sogno di benessere condiviso, che per anni ha guidato l’Unione europea. Un concetto che è stato ripetuto a più riprese e sotto varie sfaccettature durante la recente conferenza di Milano “Sdgs, clima e il futuro dell’Europa”, organizzata dall’Alleanza italiana per lo sviluppo sostenibile (ASviS) in collaborazione con altre rilevanti organizzazioni.<p> <p> <p> <p>Nel 2015 l’assemblea generale delle Nazioni Unite ha presentato 17 obiettivi per uno sviluppo sostenibile (noti come Sdgs del programma d’azione Agenda 2030) da raggiungere entro il 2030 e l’Italia, assieme a 192 Paesi, si è impegnata a farlo. Il messaggio emerso dalla conferenza è chiaro: è tempo di trasformare l’Europa in chiave green per rafforzare quanto fatto finora.<p> <p><p> <p>L’area registra miglioramenti negli ambiti della salute, dell’educazione, dell’uguaglianza di genere, dell’energia pulita, del lavoro, dell’innovazione, delle infrastrutture, delle città sostenibili, del consumo responsabile e della lotta al cambiamento climatico. <p> <p> <p> <p><p><p><p><p><p> <p><p> <p>Ci sono Paesi che vantano ottimi risultati nelle variabili chiave del benessere (come reddito, aspettativa di vita, occupazione, libertà, fiducia e qualità dell’ambiente) e che nello stesso tempo sono campioni dello sviluppo sostenibile. Del resto, la finanza sostenibile, le partnership pubblico-privato e gli investimenti orientati alle energie rinnovabili e all’economia circolare dimostrano che il mondo di domani è in chiave green.<p> <p> <p> <p>Tuttavia emergono anche peggioramenti per le disuguaglianze crescenti, la qualità dell’ambiente terrestre e la promozione di società pacifiche e istituzioni forti, mentre, si è in stallo per la riduzione della povertà, del miglioramento dell'alimentazione e della partnership internazionale. <p> <p> <p> <p>“I risultati di questa analisi mostrano come l’Europa si stia muovendo verso il raggiungimento degli Sdgs, ma anche i punti di debolezza e i crescenti divari tra Paesi rispetto all’Agenda 2030”, spiega Enrico Giovannini, portavoce dell’ASviS, che con i suoi 200 aderenti è la più grande rete di organizzazioni della società civile mai creata in Italia e un unicum europeo.<p> <p> <p> <p>“Essere in grado di monitorare la complessità delle condizioni economiche, sociali e ambientali dell’Europa - aggiunge - permette di comprendere meglio le origini delle tensioni politiche che stanno emergendo e di disegnare interventi ad hoc. Infatti, guardando alle performance dei migliori, i Paesi che sono più indietro possono ricavare utili indicazioni per disegnare politiche più efficaci”.<p> <p> <p> <p>Guardando al futuro, la sfida è accrescere la posizione competitiva del nostro Continente a livello globale, puntando sulle tecnologie per lo sviluppo sostenibile, non a caso la Commissione europea sta preparando le sue proposte su come incorporare gli obiettivi dell’Agenda 2030 in tutte le politiche dell’Unione con un preciso impegno ad accelerarne l’attuazione. “Ci deve essere uno sforzo di reciprocità, il motto dovrebbe essere più cooperazione tra i diversi soggetti e meno competizione”, è l’invito conclusivo di Pierluigi Stefanini, presidente ASviS.<p> <p><p> <p> <p> <p> <p> <p><p> <p> <p><p> <p>", "time": "2018-08-23T02:00:00+01:00", "type": "scienza"}
{"title": "Vecchie auto diesel: è l’Africa la nuova discarica del mondo? ", "url": "https://www.lastampa.it/2018/08/25/scienza/vecchie-auto-diesel-lafrica-la-nuova-discarica-del-mondo-6t2QoWoFUZpHZVH8fL3YWM/pagina.html", "review": "", "content": "<p> <p>I bambini si divertono e giocano nel giardino di Uhuru - un parco nel centro della capitale del Kenya, Nairobi – ma sono ignari dei pericoli che corrono respirando l'aria che li circonda. È un’atmosfera carica di inquinanti tossici, che sono diventati una delle principali cause dello sviluppo di malattie respiratorie nel paese africano.<p> <p>Il problema è serio e non riguarda soltanto il Kenya. Secondo l'Organizzazione Mondiale della Sanità, ogni giorno nel corso del 2016 sono deceduti nel mondo 15.000 bambini sotto i cinque anni a causa di malattie respiratorie. A livello globale, l’agenzia ONU con sede a Ginevra stima che circa 7 milioni di persone muoiono ogni anno a causa dell'esposizione all'aria inquinata. E dei 4,2 milioni di malattie respiratorie croniche acquisite ogni anno, circa 3,3 milioni si verificano nei paesi a basso o medio reddito.  <p> <p>Non sorprende, dunque, che il fenomeno stia assumendo una dimensione rilevante in Africa. Secondo l’Environmental Compliance Institute di Nairobi, il settore dei trasporti sta diventando una delle principali fonti di inquinamento atmosferico nelle città africane, dove sono registrate concentrazioni sempre più elevate di particolato, ossido di idrogeno, idrocarburi e monossido di carbonio.<p> <p><p> <p><p><p><p><p><p> <p> Qual è la causa? Parallelamente all’irrigidimento delle normative sulle emissioni inquinanti in Giappone, Unione Europea e Stati Uniti, aumenta il numero di auto in circolazione che, sebbene ancora funzionanti, non rispetta gli standard richiesti. L’effetto di tale gap ha attivato un flusso migratorio al contrario: la maggior parte di questi veicoli sono esportati in Africa. Un recente rapporto del Centro per la scienza e l'ambiente di Nuova Delhi punta il dito contro quattro paesi – Cina, Germania, Giappone e Stati Uniti – dai quali provengono il 29% di tutte le auto usate trasportate nel continente africano.  <p> <p>E la tendenza appare inesorabilmente destinata ad aumentare. L’esplosione demografica, insieme alla strutturale assenza di infrastrutture e trasporti pubblici, sta determinando il progressivo aumento della domanda di automobili tra gli africani. Così 25 paesi sono corsi ai ripari, fissando dei limiti all’importazione di veicoli usati. Ma l’applicazione della legge è blanda e i controlli sulle emissioni inefficaci. Altri stati, undici in totale, hanno optato per l’adozione degli standard Euro 4, imposti in Europa dal 2006, che prevedono un limite superiore di 50 ppm (parti per milione) di zolfo per le vetture diesel. Attualmente, nella maggior parte dei paesi africani i livelli sono compresi tra 2.500 e 10.000 ppm, mentre in Giappone e Unione Europea il tetto massimo è sceso a 10 ppm. <p> <p> <p> <p>Se anche i limiti fossero più rigidi resterebbe comunque il problema. Infatti, il gasolio utilizzato è particolamente sporco e un carburante più pulito ha un maggiore costo di produzione, che al momento i governi africani non sembrano interessati a incentivare.   <p> <p>Nelle economie avanzate, invece, importanti passi in avanti sono stati compiuti: oltre ad aver elevato gli standard minimi, i test vengono ora effettuati su strada e la tecnologia ha consentito di ridurre ulteriormente l’impatto delle auto sull’ambiente. Resta il fatto che sarebbe auspicabile sostenere con più convinzione la mobilità “alternativa”, senza dimenticare che surriscaldare ulteriormente l’Africa, portando lì un esercito di vecchie auto inquinanti, non rappresenta una soluzione.<p> <p>  <p> *  quoted business   <p> Fonte: Deutsche Welle    <p>  <p> <p> <p> <p> <p><p> <p> <p><p> <p>", "time": "2018-08-25T06:00:00+01:00", "type": "scienza"}
{"title": "Green marketing VS Greenwashing: l’eterna lotta fra il green e il finto-green ", "url": "https://www.lastampa.it/2018/08/28/scienza/green-marketing-vs-greenwashing-leterna-lotta-fra-il-green-e-il-fintogreen-eGn4Rh8iQGQNRCIKKehLFO/pagina.html", "review": "", "content": "<p> <p>Il tema degli squilibri planetari derivanti dall’attività antropica e da uno sviluppo non sostenibile sta coinvolgendo sempre più l’opinione pubblica: aumento della CO2, variazioni climatiche, scarsità di risorse, difficoltà di approvvigionamento energetico, inquinamento dell’aria, del suolo e del mare. E l’elenco sarebbe ancora molto lungo. <p> <p>Le persone iniziano, ormai già da diversi anni, a porsi sempre più domande sulle tematiche e problematiche ambientali, le quali sono spesso correlate anche ad aspetti legati alla salute personale e pubblica (anche perché, oggigiorno più che mai, è evidente come il benessere di ciascuno di noi, e dell’umanità intera, sia strettamente interconnesso con la salute del pianeta). <p> <p> <p> <p>Da quando le imprese si sono accorte che il tema “ambiente” ha cominciato a interessare sempre più l’opinione pubblica, e quindi anche i consumatori, hanno iniziato a loro volta a dare maggiore rilievo agli aspetti ambientali. <p> <p> <p> <p>Negli anni sono infatti cresciute notevolmente le aziende che si pongono l’obiettivo di presentarsi come sostenitrici dell’ambiente attraverso messaggi positivi dal punto di vista ecologico: inseriscono il tema ambientale nelle proprie campagne pubblicitarie oppure sponsorizzano associazioni ambientaliste o iniziative a difesa della natura, nel tentativo di attribuire ai propri prodotti una connotazione ecologista.<p> <p> <p> <p>Il concetto di tutela ambientale è diventata, quindi, una variabile strategica sempre più oggetto di considerazione da parte dei vertici aziendali: rappresenta un vantaggio competitivo per le aziende, fino al punto di diventare uno dei fattori che concorrono alla definizione della mission aziendale. Ciò ha portato alcune aziende a convertirsi a un nuovo modello di marketing: il cosiddetto Green marketing (o Marketing verde).<p> <p> <p> <p>Esso si pone come obiettivo la commercializzazione di prodotti e/o servizi che hanno un basso impatto ambientale e che offrono all’ambiente un reale beneficio. L'obiettivo primario di un’azienda che attua il Green marketing resta comunque quello di generare profitti, ma con l’aggiunta di volere allo stesso tempo abbracciare una visione ecologica, che porti ad azioni concrete a favore dell’ecosostenibilità.<p> <p> <p> <p>La responsabilità ambientale è diventata dunque un fattore di marketing determinante: difficilmente oggi una grande azienda si presenterebbe ai clienti senza credenziali verdi. <p> <p> <p> <p>Purtroppo, però, non tutte le credenziali possono considerarsi davvero attendibili.<p> <p> Infatti, lo sviluppo di questa maggiore sensibilità ambientale non ha dato origine soltanto al Green marketing, bensì anche al suo “alter ego cattivo”: il Greenwashing.  <p> <p>Il termine è composto dalle parole “green” (verde) e “wash” (lavare), deriva dalla parola inglese “whitewash” (riverniciare) e significa \"verniciare di verde\". Con tale neologismo si vuole indicare la strategia con la quale compagnie, aziende o enti si tingono metaforicamente di verde, dichiarando di essere green anche quando non lo sono. Attuano così un’ingiustificata appropriazione di virtù ambientaliste, allo scopo di creare un'immagine positiva delle proprie attività e dei propri prodotti. <p> <p> <p> <p>Ma quindi un consumatore come può capire se si trova di fronte a un caso positivo di Green marketing oppure se è incappato in un esempio negativo di Greenwashing?<p> <p> <p> <p>Innanzitutto, non basta che nella confezione siano riportate parole come “naturale”, “ecologico” o “bio” per garantire che il prodotto corrisponda a quelle caratteristiche. Anzi. In assenza di regole e controlli, molti prodotti o iniziative possono infatti essere definiti ecologici a discapito dell’inconsapevole consumatore che naviga nella confusione informativa più totale. <p> <p><p> <p>Per valutare il livello di ambiguità e di possibile non-veridicità dei messaggi pubblicitari si possono prendere in considerazione diversi elementi, come ad esempio l’omissione di informazioni rilevanti oppure la presenza di affermazioni vaghe o non dimostrabili. Spesso ci si imbatte infatti in pubblicità e dichiarazioni che esagerano le caratteristiche dei prodotti o dei servizi forniti o addirittura arrivano al vero e proprio inganno attraverso un uso ben congegnato di parole, immagini o grafici che portano il consumatore a credere di star acquistando un prodotto salutare o eco-friendly, quando invece non lo è. <p> <p> <p> <p>Per rimediare a questo disordine, esistono alcuni marchi di riconoscimento che possono andare in aiuto dell’utente: le certificazioni ambientali. <p> <p>Possono essere di vario tipo e si distinguono principalmente fra quelle di processo e quelle di prodotto.  <p> <p> <p> <p>Le prime certificano la realizzazione di azioni positive e di miglioramento ambientale continuo nel processo di gestione di aziende o enti (Es. le famose ISO 140001 ed  EMAS) e consentono di ottenere alcuni vantaggi, fra cui una migliore immagine sul mercato e l’ottimizzazione dell’uso dell’energia e delle risorse dell’organizzazione. <p> <p> <p> <p>Le seconde si riferiscono alle caratteristiche di un prodotto o di un servizio e si distinguono in: etichette ambientali (possono essere sia europee che internazionali e si basano su un insieme di criteri ecologici ritenuti rilevanti, certificati da un organismo indipendente. <p> <p><p> <p>Sono rilasciate solo ai prodotti che superano certi requisiti. Es.  Ecolabel,   FSC,  PEFC,  Oeko-Tex,  marchio europeo dell'agricoltura biologica); le autodichiarazioni ambientali (riportano alcune informazioni ambientali del prodotto e prevedono dei vincoli da rispettare sui contenuti dell'informazione, come il fatto che le caratteristiche dichiarate debbano poter essere verificabili. Es. i famosissimi Mobius Loop e Punto Verde, ossia i simboli rappresentati rispettivamente da tre e da due frecce in circolo che indicano che un materiale è riciclabile); le dichiarazioni ambientali di prodotto (forniscono dati quantitativi sul profilo ambientale di un prodotto, utilizzando la Valutazione del Ciclo di Vita o LCA-Life Cycle Assessment del prodotto stesso. <p> <p><p> <p>Le informazioni devono basarsi su una metodologia scientifica e strumenti che siano riconosciuti e accettati e che portino a risultati accurati e riproducibili. È necessaria la verifica di un organismo indipendente, ma non è richiesto il superamento di una soglia di requisiti minimi, bensì il rispetto di un dato formato nella comunicazione dei dati, per facilitare il confronto tra prodotti diversi. Es. EPD); altri marchi (es. le etichette che si trovano sugli elettrodomestici che riportano le classi del consumo energetico).<p> <p> <p> <p>Quindi in sintesi, prima di acquistare un prodotto potrebbe essere molto utile (sia per l’ambiente che per la propria salute) controllare quali garanzie offre, perché non è tutt’oro quel che luccica, o in questo caso meglio dire che non è tutto ecologico ciò che è verde e l’unica cosa a diventare verde - di rabbia - rischia di essere la faccia del consumatore che scopre l’inganno.<p> <p><p> <p> <p> <p> <p> <p><p> <p> <p><p> <p>", "time": "2018-08-28T07:44:13+01:00", "type": "scienza"}
{"title": "Quanti mozziconi di sigaretta si buttano in spiaggia? ", "url": "https://www.lastampa.it/2018/08/25/scienza/quanti-mozziconi-di-sigaretta-si-buttano-in-spiaggia-yJdJvOKiXLgZJq7mh0mpIL/pagina.html", "review": "", "content": "<p> <p>Il video di un bagnino sardo che invita i turisti a rispettare la spiaggia e smetterla di buttare i mozziconi di sigaretta nella sabbia è diventato virale sul web .<p> <p>Il problema dell’inquinamento prodotto dalle cicche è ormai chiaro ed è stato affrontato sia dal punto di vista normativo, sia da quello ecologico, sia da quello scientifico.<p> <p><p> <p>  <p> <p> <p> <p> <p><p> <p> <p><p> <p>", "time": "2018-08-25T11:34:30+01:00", "type": "scienza"}
{"title": "L’anno scorso le guerre sono costate 14mila miliardi di dollari ", "url": "https://www.lastampa.it/2018/08/29/scienza/lanno-scorso-le-guerre-sono-costate-trilioni-di-dollari-gB67dborb4vgBvzsZvYKwI/pagina.html", "review": "", "content": "<p> <p>Steve Killelea ha sempre desiderato pesare il significato di pace del mondo. «Se possiamo quantificarla possiamo capirla», è il suo motto. Australiano, imprenditore di successo nel mondo dell’informatica, guru del business a solo 30 anni, nel 2007 ha creato l’  Institute for Economics &amp; Peace (IEP), un think tank globale con sede a Sydney, Australia, e sedi a New York City, Mexico City e l’Aia The Hague. Il lavoro più noto dello IEP è l’Indice della Pace Globale, un testo di riferimento nel mondo della diplomazia, della cooperazione e dei think tank di tutto il mondo, che ha proprio lo scopo di misurare gli impatti della violenza e delle guerre in 162 paesi del mondo. Realizzato in collaborazione con un’équipe internazionale di esperti di pace da istituti e da think tank su dati forniti e rielaborati dall'Economist Intelligence Unit, società di ricerca e consulenza che fornisce analisi sulla gestione di stati e aziende, il GPI (acronimo inglese di Global Peace index) è uno strumento tra più usati per capire il valore della pace. «Ne sono molto fiero», spiega Steve Killelea che ha sempre immaginato uno strumento quantitativo per capire un fenomeno complesso come la pace. A ragione: l’indice è approvato da personalità quali Kofi Annan, il Dalai Lama, l'ex Presidente finlandese Martti Ahtisaari, Muhammad Yunus e l'economista Jeffrey Sachs, l'ex Presidente irlandese Mary Robinson, l'ex Presidente USA Jimmy Carter.<p> <p>  <p> <p>Cosa fa oggi a capo del IEP, Mr. Killelea? <p> <p>Lavoriamo su indici sempre nuovi per misurare il livello di conflitto e di pace. Oltre l'Indice della Pace Globale, realizziamo il Global Terror Indexper capire geografie e dinamiche del terrorismo locale e globale e alcuni report nazionali come il Mexican Peace Index per comprendere meglio fenomeni come le narcomafie. L'Indice della Pace Globale (GPI) è un costante tentativo di classificare gli stati e le regioni secondo fattori che ne determinino lo stato di pacificità o la tendenza di un determinato paese a essere considerato pacifico. La lista è stata pubblicata per la prima volta nel maggio 2007 e in seguito ogni maggio o giugno successivo. Posso affermare che il nostro è primo studio di classificazione di stati secondo i relativi tassi di pacificità.<p> <p>  <p> <p>Quanto pesa la Guerra in termini economici? <p> <p>Le nostre ricerche mostrano che nel 2016 la violenza è costata 14mila miliardi di dollari o il 12,6% del PIL mondiale. Nonostante ancora incredibilmente alto, (circa $ 1,953 nda) il costo per ogni persona nel mondo è leggermente diminuito (3%) dal 2015 e la prima riduzione dal 2011. In media, la violenza rappresenta il 37% del PIL nei dieci paesi meno pacifici, rispetto a solo il 3% per i dieci più pacifici. La Siria rimane il paese meno pacifico anche nel 2017, avendo perso 64 posizioni dall'inizio dell’indice<p> <p> <p> <p>Durante i dodici anni di pubblicazione dell’Indice quali mutazioni ha notato? <p> <p>Indubbiamente tra tutte le cose che sono peggiorate, abbiamo notato un forte aumento dei livelli di terrorismo. Quello globale ad esempio è aumentato di quasi il 250%. Le guerre e il terrorismo hanno costretto oltre 65 milioni ad abbandonare le proprie case. I conflitti intestini hanno visto un aumento dei profughi di oltre il 700%. In totale novantatré paesi sono diventati più pacifici contro sessantotto che sono diventati “meno pacifici”. Il 67% dei paesi ha visto una riduzione degli omicidi, un dato questo molto positivo. Un altro dato interessante: nel 2017 ben il 65% dei paesi ha ridotto le proprie spese miliari.<p> <p>  <p> <p>Quali fattori influenzeranno la pace nei prossimi vent’anni? <p> <p>Indubbiamente continueranno a pesare le relazioni geopolitiche tra USA e altri paesi, l’emergenza della Cina come potenza militare, con una capacità crescente di spesa in armamenti. Indubbiamente i fattori ambientali più importanti saranno il cambiamento climatico, la crescita di popolazione e forme d’inquinamento molto impattanti, incluse le microplastiche. Inoltre si devono considerare anche le nuove tecnologie, come l’intelligenza artificiale che avrà un peso sul lavoro e sulla sicurezza di vari paesi. Rimarrà fondamentale l’impegno di creare e sostenere una società pacificata. Noi vediamo che anche nel mondo occidentale ci sono stati peggioramenti: basta vedere il “sentiment” nei confronti di Musulmani, immigrati, la percezione negativa dei soggetti governativi.<p> <p>  <p> <p>Le agenzie di cooperazione e le ONG giocheranno un ruolo chiave nel fornire strumenti per preservare la pace sociale. Quali strategie perseguire? <p> <p>Serve una distribuzione equilibrate delle risorse economiche, bisogna combattere la corruzione e favorire la cooperazione tra gruppi etnici e stati. E’ difficile però scegliere un ambito prioritario: ogni abito si rinforza a vicenda. Serve una visione olistica del problema. E bisogna guardare a lungo termine.<p> <p>  <p> <p>Uno dei risultati più interessanti dell’Indice del 2017 è la diminuzione delle spese miliari. Crede sia una tendenza o solo una contrazione da congiuntura? <p> <p>E’ un trend che perdura da molto tempo, ci sono alcune nazioni che hanno aumentato la spesa militare, ma la maggioranza dei paesi sta tagliando le spese militari dal proprio budget. Le guerre sono costose. In USA le campagne in Medio Oriente sono costate cinque mila miliardi di dollari.<p> <p> <p> <p>Qual è il segreto del successo dell'Indice della Pace Globale? <p> <p>La ragione per cui ha riscosso tale successo tra organizzazioni e governi è la questione che sottende l’essenza stessa dell’Indice: se non possiamo misurare la pace come possiamo capirla e capirne le dinamiche? Senza una misurazione chiara altrimenti non capiamo se le azioni intraprese stanno veramente avendo un effetto virtuoso e quindi stanno servendo per creare un mondo più pacifico. Possiamo prendere decisioni più cogenti. Altre discipline misurano un fenomeno per comprenderlo. Inoltre è un documento la cui metodologia evolve ogni anni, facendo piccoli aggiustamenti correttivi, senza perdere la possibilità di confrontare anni differenti.<p> <p> <p> <p>* in collaborazione con l’AICS <p> <p><p> <p> <p> <p> <p> <p><p> <p> <p><p> <p>", "time": "2018-08-29T06:00:00+01:00", "type": "scienza"}
{"title": "Roghi rifiuti, a Napoli cresce la diossina e la magistratura indaga sugli stoccaggi ", "url": "https://www.lastampa.it/2018/07/31/scienza/roghi-rifiuti-a-napoli-cresce-la-diossina-e-la-magistratura-indaga-sugli-stoccaggi-5oPoJ0jh5LFDE09MF2nerJ/pagina.html", "review": "", "content": "<p> <p>E’ stato l’ultimo degli oltre 300 incendi divampati in due anni negli stabilimenti italiani che trattano rifiuti, il terzo nel giro di un mese nel raggio di pochi chilometri. Il rogo alla piattaforma di selezione della raccolta differenziata Di Gennario Spa di Caivano, in provincia di Napoli, è stato spento completamente dai vigili del fuoco il 26 luglio, dopo 24 ore di lavoro. Ora, mentre la magistratura indaga sulle cause delle fiamme, nell’Avellinese viene sospesa la raccolta della plastica a causa degli impianti fermi e il presidente della Regione Campania Vincenzo De Luca prospetta una “possibile emergenza. Intanto, dall’Arpa arrivano i primi preoccupanti dati sulle diossine. Se infatti nei giorni scorsi per gli altri inquinanti atmosferici non si erano registrati sforamenti significativi, nei pressi dell’impianto la concentrazione di diossine nell’aria ha raggiunto il 25 e 26 luglio valori oltre tre volte superiori alla soglia dell’Organizzazione mondiale della sanità. Presto dovrebbero arrivare anche i dati relativi alla presenza delle diossine sul terreno: valori alti farebbero scattare l’allarme contaminazione per frutta e verdura coltivata dell’area, e quindi lo stop al loro consumo.<p> <p><p> <p>In attesa di avere un quadro più chiaro, gli inquirenti cercano di sbrogliare la matassa delle cause del rogo. Un evento che non è isolato, ma rientra nel fenomeno più ampio di oltre 300 episodi negli ultimi due anni secondo il ministro dell’Ambiente Sergio Costa. Indiscrezioni parlano di quattro persone riprese dalle telecamere dell’azienda mentre si aggiravano tra le balle di rifiuti poco prima del divampare delle fiamme. Elemento che fa pensare a un possibile innesco doloso. “L’azienda è sorvegliata da telecamere e ha un servizio di vigilanza. Noi non abbiamo visto nessuno ma aspettiamo gli esiti delle indagini degli inquirenti, in cui abbiamo piena fiducia. Nel frattempo ringraziamo anche i nostri oltre 100 dipendenti per il supporto”, spiega l’ad dell’azienda Giuseppe di Gennaro.<p> <p><p> <p>Non è però l’unica linea d’indagine. c’è anche il fatto che la Di Gennaro Spa era piena di scarti e materiali trattati che oggi faticano a trovare uno sbocco. A bruciare, spiegano dall’azienda, oltre alla carta e al multimateriale pressato sono stati anche plastica lavorata (pellicole di piccole dimensioni) e il così detto plasmix, le plastiche eterogenee che oggi vanno quasi sempre in discarica o all’inceneritore. Ora, per far luce sul problema, la Procura sta approfondendo anche il funzionamento del sistema Conai. Spetta infatti ai consorzi che gestiscono l’avvio al riciclo dei diversi materiali (Corepla per la plastica, Comieco per la carta) farsi carico dell’avvio a recupero dei prodotti selezionati e dello smaltimento di quote degli scarti impossibili da rigenerare. Su questi temi, sono stati sentiti dagli inquirenti anche alcuni rappresentanti della stessa Di Gennaro Spa.<p> <p><p> <p>La situazione degli stoccaggi al limite degli scarti della raccolta differenziata oggi riguarda molti altri impianti che preparano la plastica per il riciclo. Come ha spiegato il direttore di dell’associazione di impianti di selezione della differenziata Assosele, Michele Rizzello, ascoltato nei giorni scorsi dal Consiglio regionale del Piemonte nell’ambito di un’indagine conoscitiva sugli incendi, “ i nostri impianti funzionano come dei contenitori, per essere riempiti hanno bisogno di essere prima svuotati”. Passaggio, quest’ultimo, che secondo l’associazione è fuori dal controllo degli impianti: “Per la natura stessa del nostro lavoro siamo contoterzisti, non possiamo disporre dei materiali selezionati che sono destinati a riciclo e recupero dal sistema consortile . Gli impianti non gestiscono direttamente la logistica delle uscite, ma si trovano comunque obbligati a garantire il rispetto delle prescrizioni autorizzative, sempre più stringenti, cercando al tempo stesso di non creare pregiudizi al pubblico servizio”. Anche il presidente dell’Unione industriali di Napoli Vito Grassi spiega: “I tempi di smaltimento dei materiali selezionati attraverso la raccolta differenziata devono essere ragionevoli e non determinare accumuli anomali dei materiali stoccati”. <p> <p><p> <p>Dal consorzio per la plastica Corepla, il presidente Antonello Ciotti replica che “i centri di selezione non lavorano in esclusiva per Corepla e trattano altre tipologie di rifiuti recuperabili. Alla Di Gennaro Spa i quantitativi di nostra competenza in giacenza al momento dell’evento erano su livelli assolutamente fisiologici e ben al di sotto dei limiti autorizzativi. Diversamente da quanto sostenuto dalla Di Gennaro, non solo non abbiamo incoraggiato conferimenti aggiuntivi presso l’impianto, ma abbiamo sottolineato per iscritto la necessità di sospendere ulteriori ingressi”.<p> <p><p> <p>Proprio a Napoli, racconta Di Gennaro, pochi giorni prima dell’incendio si era tenuta una riunione tra il consorzio Corepla, le associazioni di categoria e impianti locali di selezione su questi temi . “Mi sono fatto anch’io promotore dell’incontro anche per chiarire di non poter trattare tutti i rifiuti che prima venivano selezionati dagli impianti andati a fuoco, essendoci dei limiti oggettivi legati alla mia capacità impiantistica”, aggiunge l’imprenditore. Sul tema dei flussi dell’impianto emerge anche un altro elemento: “Poche settimane prima, a proprie spese, l’azienda aveva anche trasferito a un altro impianto fuori regione 3mila tonnellate di materiale da lavorare, con l’obiettivo di far posto ai rifiuti in arrivo dalla municipalizzata di Napoli Asia da cui l’azienda si è aggiudicata una gara”, raccontano dalla Di Gennaro.<p> <p><p> <p>In questo quadro, il ministro dell’Ambiente Costa, di concerto col Viminale, ha chiesto ai prefetti controlli sistematici negli impianti che trattano e stoccano rifiuti, trasformandoli in “siti sensibili”. Un provvedimento che, ha spiegato Costa, significa “incrementare il livello di controllo da parte delle forze dell’ordine o delle autorità amministrative, dall’altra sapere questi siti cosa hanno dentro, quanti rifiuti raccolgono, quali sono i sistemi di controllo incendi che hanno. Ciò serve a rendere l’attività di gestione dei rifiuti trasparente agli occhi dei cittadini”.<p> <p><p> <p>Se Costa ha addirittura dichiarato che “chi fa polemica contro questa soluzione vuol dire che ha qualcosa da nascondere”, allo stesso tempo molti osservatori ritengono che il provvedimento non sarà sufficiente. Chi tra i Carabinieri del Noe indaga da oltre due anni sul moltiplicarsi dei roghi spiega che più controlli e più sanzioni non serviranno a risolvere il problema. “Servono soluzioni strutturali che affrontino le cause del fenomeno. Da una parte si tratta di ridurre la produzione di rifiuti, prevenendo così queste montagne di scarti che oggi non sappiamo come gestire, e dall’altra intervenire sulle tariffe di smaltimento e creare sbocchi per questa spazzatura”. Mentre infatti da una parte dal primo gennaio la Cina ha chiuso le frontiere ai rifiuti esteri, mandando il tilt i mercati basati sulle esportazioni di rifiuti verso la Repubblica Popolare, dall’altra gli impianti di smaltimento italiani sono pieni e applicano tariffe crescenti. Alcuni carichi di rifiuti mandati dall’Italia in Cina sono stati respinti: in queste settimane le navi hanno attraccato di nuovo al porto di Genova, cariche di monnezza da gestire.<p> <p> <p> <p> <p> <p><p> <p> <p><p> <p>", "time": "2018-07-31T16:27:36+01:00", "type": "scienza"}
{"title": "Riserve ittiche ai minimi. La mossa salva-oceani è il taglio dei sussidi alla pesca ", "url": "https://www.lastampa.it/2018/07/28/scienza/riserve-ittiche-ai-minimi-la-mossa-salvaoceani-il-taglio-dei-sussidi-alla-pesca-hbplHYM0hVHS4vayYVnIqJ/pagina.html", "review": "", "content": "<p> <p>Fonte: <p> <p>UNCTAD <p> <p>World Economic Forum <p> <p> <p> <p> <p> <p>Nelle carte ufficiali dell'Onu non sanno più che sinonimi usare a proposito degli oceani: impoveriti, sfruttati, depredati, a rischio sostenibilità. Negli ultimi 40 anni i grandi mari del pianeta hanno subito un vero e proprio saccheggio. Secondo le stime della Fao, il 90% delle riserve ittiche di consumo umano oscilla tra l'iper-pescato e il quasi esaurito, rimane solo una quota del 10% che è tecnicamente ancora sotto-pescato. Si rischia il disastro irreparabile, che coinvolge tra l'altro un consistente numero di persone in forma diretta: 60 milioni gli addetti a pesca e acquacoltura – per il 97% nei paesi in via di sviluppo - e 200 milioni l’indotto.<p> <p> <p> <p>Ecco perché nel 2015, ben 193 paesi hanno preso un impegno particolare nell'ambito della più ampia Agenda 2030, quella lista di 17 obbiettivi, chiamati Sustainable Development Goals, per rendere il pianeta migliore entro il 2030. Il  “goal”  numero 14  è  intitolato  “Life under water”  e riguarda proprio il mantenimento di un livello sostenibile per la fauna (e la flora) marina. Ebbene, in quella sede fu individuata la chiave per porre un limite a quello che sembrava e, sembra tuttora, un piano inclinato inesorabile verso il totale azzeramento degli stock ittici: il taglio dei sussidi con il divieto di alcune tipologie entro il 2020. È l'unico modo – secondo gli esperti Onu – per riuscire a rallentare l'espansione senza freni della capacità globale di pesca.<p> <p> <p> <p>Sussidi che rappresentano un grande garbuglio: somministrati da quasi tutti gli Stati costieri, in varie forme, a vario titolo, per un totale aggregato di 20 miliardi di dollari annui. Il metodo più comune è quello di garantire prezzi agevolati al gasolio marino. L'insieme di queste sovvenzioni non solo spinge la pesca molto oltre i limiti di sostenibilità, creando flotte sempre più grandi, ma beneficia proprio queste ultime. Le flotte di grandi pescherecci infatti catturano l'85% di questi incentivi, ma vi lavora solo il 10% del totale dei pescatori: il 90% sono i veri poveri che lavorano per sostentarsi e che tra l'altro sono quelli che meno impoveriscono la fauna marina, perché a loro è attribuibile solo il 30% del pescato complessivo. <p> <p> <p> <p>Tre anni dopo la definizione degli obbiettivi Onu, si è voluto fare il punto: il 16 e 17 luglio a Ginevra si  è  svolto il secondo Oceans Forum. Sempre a guida delle Nazioni Unite, con le agenzie Unctad e Fao a fare da coordinatrici. Ci si è resi conto che gli obbiettivi sono lungi dall'essere rispettati e la priorit à che diventa stringente è ancora quella di vietare alcune forme di incentivi, nonché studiare in profondità la catena di valore del settore, per poter intervenire in modo mirato laddove si crea pesca eccessiva o addirittura irregolare o illegale. Ma il delegato Onu responsabile, Peter Thomson, intravede miglioramenti verso il traguardo del 2030. E cita alcuni paesi – come Malta, Maldive, Ecuador e Per ù – che hanno messo in atto buone pratiche per la sostenibilit à  della pesca e potenziato i settori alternativi: l'acquacoltura e, ultima novità, la produzione di alimenti a base di alghe. <p> <p> <p> <p>* quoted business (www.quotedbusiness.com)<p> <p> <p> <p> <p> <p> <p> <p> <p> <p> <p> <p><p> <p> <p><p> <p>", "time": "2018-07-28T00:00:00+01:00", "type": "scienza"}
{"title": "L’Africa si arma contro i bracconieri ", "url": "https://www.lastampa.it/2018/08/01/scienza/lafrica-si-arma-contro-i-bracconieri-9jmxfhIMH4HEjR2iudShdO/pagina.html", "review": "", "content": "<p> <p>Seguire la traccia di un animale nella savana africana può condurre molto lontano. Una pista è una armonia interiore, una forma di verità ancestrale - leggi, evoluzione - e un racconto ruvido come le spine di una acacia del bush. Secco, e senza sentimentalismi. E’ questa la storia di Davide Bomben, esploratore e ranger che è impegnato in prima persona ad organizzare e dirigere squadre selezionate di ranger armati in alcune delle aree protette più importanti dell’Africa sub-sahariana. Bomben racconta i suoi trenta anni di vita nel bush, e la progressiva militarizzazione della natura africana contro il dilagare di un bracconaggio ben organizzato e capillare, nel “memoir” appena uscito per Longanesi, “Sulla pista degli elefanti ”. Un libro a tratti anche crudo, perché con 1028 rinoceronti abbattuti dai trafficanti di corno nel 2017 non rimane molto da discutere sulla opportunità di difendere con l’AK 47 ciò che un tempo chiamavamo “natura”. Bomben lo sa, ed è per questo che nel 2012 ha fondato la Poaching Prevention Academy, la prima accademia itinerante per l’addestramento di unità anti-bracconaggio. La sua stessa formazione sul campo è un ibrido tra corsi di ecologia ed etologia (con il “mitico” Andreas Liebenberg nella riserva del Timbavati) e il servizio attivo con agenzie private per la sicurezza, in Sudafrica, come la Delta Specialized Task. <p> <p> <p> <p><p><p><p><p><p> <p> <p> <p>Lei lavora ed ha lavorato in mezza Africa. Ha pure scortato diamanti in Angola. Ma è Ongava, in Namibia, la chiave per comprendere le sue motivazioni di uomo e ranger.  <p> <p>“Ongava è il posto dove vorrò trasferirmi quando riuscirò, dove probabilmente farò spargere le mie ceneri. Quando vi arrivai la prima volta, avevo 19 anni, e fu uno dei miei primissimi tour come guida. Varcai quel cancello e sentii nell’aria qualcosa di straordinario, e quella sensazione, ci vado almeno 10 volte l’anno, la provo ancora. Ha presente quando da piccoli si va a trovare i nonni? Ecco, quella sensazione di casa, di tepore, di grembo materno, la riserva di Ongava è come se fosse un grembo materno che voglio difendere in tutti i modi perché mi fa star bene. Ongava è un luogo magico, e Stuart, il direttore, è il mio fratello namibiano”.<p> <p> <p> <p><p><p><p><p><p> <p>Nel suo lavoro si avverte un sentimento di co-appartenenza alla terra, un grande respiro di orizzonte. Qualcosa che per lei è cominciato da subito, dal training massacrante a Retief, nel distretto di Johannesburg, quando imparò a sopravvivere da solo nel bush. Mangiando una vipera arrosto. <p> <p>“Io vivo una vita e quella è la mia vita. Credo che l’umana natura sia prima natura e poi umana. Dico sempre alle persone che addestro e che incontro: fate della natura la vostra casa, ed è strano dirlo, ma ce lo siamo dimenticati. L’umano ha perso i riti di passaggio, ma l’Africa è ancora piena di passaggi, andare da un posto all’altro, le difficoltà. Il quel corso di sopravvivenza, ciò che fu allucinante per me è stato pensare subito al cibo; ma di fatto poi in 5 giorni non sarei morto di fame, anche senza la trappola per la vipera. Nessuno dei miei compagni era così interessato al cibo, e mi rendo conto che proprio in quel rito di passaggio capii che noi esseri umani cerchiamo sempre di ricreare ciò che abbiamo, le comodità a cui siamo abituati. E la mia comodità era il cibo!”.<p> <p> <p> <p><p><p><p><p><p> <p>Qui le armi hanno un ruolo importante. Ma il suo rapporto con fucili e proiettili cambia nel tempo: all’inizio la curiosità e la conoscenza, e poi la necessità, perché a mani nude gli animali non possono essere difesi. <p> <p>“Ho avuto tre uomini grandissimi nella mia vita, i miei due nonni e mio padre. Da una parte avevo mio padre che non ha mai sopportato le armi; dall’altra parte un nonno partigiano. Di notte, scappavo dal mio letto per farmi raccontare le sue storie di guerra; e poi nonno Ediliano, il padre di mia madre, che mi ha portato nel mondo delle armi. Quando il sabato e la domenica andavamo da lui, mio nonno mi aspettava e mi faceva pulire le armi per il tiro a volo, era stato un campione ed era anche un cacciatore. Fu lui a parlarmi dell’importanza della protezione della natura”.<p> <p><p><p><p><p><p> <p> <p> <p>Un incontro con un rinoceronte femmina ha marcato il suo rito di passaggio. <p> <p>“È accaduto in Zimbabwe, in un centro di recupero, avevo 12 anni, e non sapevo cosa fosse la paura. Vidi la mia immagine riflessa nel suo occhio, e ancora adesso posso rivivere quel momento, il rinoceronte, enorme, che si appoggia a me come una madre appoggia il suo bambino al seno. Noi siamo totem e tabù. Abbiamo sempre bisogno di risposte, ma spesso quelle che ci stanno davanti sono talmente ovvie che non le notiamo neppure. Le strade con cui abbiamo segnato la terra sono comode, ma sono asfalto e cemento. Dagli animali in Africa ho capito che le specie che mettono la sopravvivenza del singolo di fronte alla sopravvivenza della specie sono votate alla fine e noi come uomini stiamo sempre più pensando alla sopravvivenza del singolo. Purtroppo, noi siamo gli architetti di noi stessi e basta, non architetti della savana come gli elefanti”.<p> <p> <p> <p><p><p><p><p><p> <p> <p> <p>Nel libro il bracconaggio è sempre sullo sfondo, un silent killer con fatturati impressionanti divisi tra le savane e i mercati neri del Sud Est Asiatico, della Cina e dell’Europa. Quanto è cambiata l’Africa in questi ultimi 30 anni? <p> <p>“Ricordo a 5 anni l’attraversamento del Namib Desert con mio padre. Prendiamo una buca, perdiamo il set per cucinare, e quella sera mio padre staccò la targa della macchina, la bucò e sopra a quella cucinammo la carne. Questo non esiste più. Arusha in Tanzania la vidi la prima volta a 9 anni, l’ultima l’anno scorso: adesso ci sono 2 milioni e mezzo di abitanti quasi tutti legati al turismo. Devo essere concreto, non sono un sognatore romantico. Il concetto vero e puro nella mia lotta non sta nel salviamo gli animali, perché in ogni problema in cui i due contendenti sono uomini e animali entrambi devono far parte della soluzione. L’umanità cresce. L’Africa sta arrivando a numeri di popolazione non più sostenibili. Il turismo è una driving force incredibile, ogni dollaro speso in africa in due anni diventa 3 dollari se ben utilizzato, sotto forma di formazione scolastica e miglioramento delle condizioni di vita. Per questo io parlo non solo di biodiversità, ma di bio-ricchezzadel continente africano”. <p> <p> <p> <p><p><p><p><p><p> <p> <p> <p>Questo libro pone, accanto alla questione del bracconaggio, con 100 ranger morti nel 2017 di cui la metà africani, la grande questione delle riserve. D’accordo le superstizioni sulle qualità afrodisiache del corno di rinoceronte, ma più la nostra fame di spazio si espande, più le aree protette, e le loro faune, diventano prede per fare profitto su ciò che è sempre più raro.  <p> <p>“Finché il valore dell’animale morto sarà superiore a quello dell’animale vivo continueremo solo a combattere una guerra di arginamento; allora, o tutti diventiamo filantropi ed animalisti, oppure guardiamoci in faccia e costruiamo delle economie attorno alle risorse faunistiche. Bisogna farlo perché è giusto farlo, l’ho detto per tanti anni. Ma il conservazionista è tale perché ha la pancia piena e la testa vuota di problemi, se sei nella situazione opposta, parlare di amare un valore in quanto valore non funziona. Bisogna creare un valore con cui si può campare. Il presidente del Kenya ha proposto la reintroduzione della pena di morte per il bracconaggio. Siamo stati chiamati dalla contea di Samburu per addestrare 200 ranger divisi in 6 hot spot tra aree protette e parchi. Vorremmo che molti Paesi imparassero dal Kenya, che fu il primo paese a militarizzare la conservazione con Richard Leakey che inserì il concetto di pattugliamento a plotone per i ranger”. <p> <p> <p> <p><p><p><p><p><p> <p> <p> <p>Lei conosce molto bene almeno tre scacchieri geografici: la Namibia, dove è cresciuto, il Botswana, perché ha lavorato con Wilderness Safaris, che ha le concessioni turistiche più spettacolari del Paese, e il Sudafrica, dove ha imparato molto di ciò che sa sulla gestione delle riserve. Vede delle differenze nelle prospettive del dare valore agli animali? <p> <p>“La Namibia è tre volte e mezza l’Italia, ed ha la grande fortuna di soli 2 milioni e duecentomila abitanti. Nel 1990 è stato il primo Paese africano ad inserire in Costituzione un articolo che sancisce il dovere, per chiunque visiti il Paese, di essere responsabile della protezione di ciò che vede. La Namibia funzionerà sempre perché ha la volontà di questa attenzione. Il Sudafrica è il Paese con più turisti per singolo safari in tutto il continente, perché il Kruger è il Kruger, il parco più visitato del continente africano, con una percentuale elevatissima di rinoceronti in Africa, a metà strada tra la povertà massacrante del Mozambico e la triste realtà dello Zimbabwe. In Sudafrica lavoriamo al Pilanesberg, il secondo per importanza e numeri, e la riserva del Thornybush, di una bellezza da mettere i brividi. Un tempo era recintata, ma sei anni fa abbiamo deciso di aprire al Kruger nonostante i rischi di infiltrazione armata; gli animali si spostano, spendiamo ogni anno 250mila euro per la loro sicurezza contro i bracconieri. Due anni fa abbiamo spostato qui 9 rinoceronti da una riserva che aveva grossi problemi di bracconaggio. La Thornybush ha un team privato di ranger e noi facciamo da monitor, l’azienda incaricata non sa neppure dove stiamo pattugliando. Alla Thornybush sono arrivati addirittura i licaoni”. <p> <p> <p> <p> <p> <p><p><p><p><p><p> <p>Armi e spazio a sufficienza, questo sembra essere il cocktail del XXI secolo. Un capitolo del libro è “A difesa delle riserve2. Perché proteggerle militarmente è strategico? <p> <p>“Le riserve private sono fondamentali, rendono più difficile il bracconaggio. In queste riserve il governo non deve spendere soldi. Se mi chiede delle riserve dove si pratica il culling , ossia l’abbattimento controllato degli animali in esubero, posso dire che in una riserva come Thornybush non esisterà mai il culling , perché non ce ne è bisogno. Alla Thornybush avevamo un leone veramente unico. Si dà sempre un range di peso per misurare un leone, e se il massimo è 250 chili, questo era 251 ! Lo chiamavamo Black Diamond per la sua enorme criniera nera. Be’, un giorno ha preso e se ne è andato. Ha trovato una nuova famiglia nel Timbavati. E ne sono arrivati altri due. Bisogna fare una scelta anche a livello turistico, privilegiare le riserve a seconda del tipo di gestione, e cioè seguire il modello degli animali liberi di spostarsi. <p> <p>Quando tenevo corsi all’università di Padova, dicevo agli studenti, ricordatevi che etologia vuol dire coinvolgimento emotivo, le emozioni degli animali contano eccome, come ha dimostrato l’esito catastrofico del culling negli anni ’90 sugli elefanti della Hluluwe Umfolozi, in Sudafrica. Vanno creati parchi transfrontalieri, questo ci ha insegnato il culling . Pensi al KAZA - Kavango Zambesi, 500 mila chilometri quadrati di parco, più grande dell’Italia. Lascia fare alla natura, apri i confini, allarga e falli muovere, ecco il futuro”.<p> <p><p> <p> <p> <p> <p> <p><p> <p> <p><p> <p>", "time": "2018-08-01T02:00:00+01:00", "type": "scienza"}
{"title": "Energia solare: una sfida cruciale contro il cambiamento climatico ", "url": "https://www.lastampa.it/2018/07/30/scienza/energia-solare-una-sfida-cruciale-contro-il-cambiamento-climatico-9bPXnxbXkPbNF8Dj9j0PpO/pagina.html", "review": "", "content": "<p> <p>È illuminata anche dall’energia solare la strada da seguire verso il contrasto al cambiamento climatico. Anzi, proprio il fotovoltaico si trova oggi di fronte a un vasto campo in cui coltivare opportunità di sviluppo per la transizione a un sistema di approvvigionamento sempre più rinnovabile: «Per raggiungere gli obiettivi dell’accordo di Parigi ci dovrebbe essere un incremento nelle installazioni di pannelli entro il 2025 fino a 9 volte superiore rispetto a quanto era stato stimato», dice Agnieszka Schulze, responsabile delle relazioni pubbliche di REC Group, il più grande marchio in Europa di moduli solari con sede in Norvegia.<p> <p> <p> <p>L’occasione per fare il punto sul futuro del settore del fotovoltaico l’ha offerta «Intersolar Europe», il più grande salone in Europa dedicato al mondo dell’energia solare, conclusosi da poco a Monaco di Baviera e cominciato all’indomani della decisione europea di portare il peso delle rinnovabili nell’Ue almeno al 32% del sistema energetico entro il 2030 (dal 20% previsto per il 2020):  un target ancora inadeguato secondo Greenpeace, a cui però si aggiungono facilitazioni per il diritto dei cittadini a produrre energia in proprio. Secondo REC, per raggiungere il nuovo obiettivo Ue, le installazioni di pannelli in tutta Europa dovranno quasi raddoppiare rispetto ai livelli del 2017.<p> <p> <p> <p>IL FOTOVOLTAICO CRESCE <p> <p>Dai dati emersi a «Intersolar», si è visto che a fine 2018 le installazioni in Europa per l’energia solare supereranno i 10 gigawatt (GW): sono stimati 11 GW per quest’anno ed è prevista una crescita ulteriore per il 2019 a 16 GW (+45%); nel 2017 la crescita del mercato europeo è stata del 28%. L’anno prossimo, per Germania, Francia, Olanda, Italia, Spagna e Turchia, si stima un aumento medio del 42% dai 7 GW complessivi di quest’anno. A livello globale il 2017 ha rappresentato una pietra miliare per il settore, perché per la prima volta la capacità di produzione del solare ha superato i 100 GW e quest’anno ci si aspetta di raggiungere un livello simile. Nel 2025, considerando anche i crescenti tassi di elettrificazione, il solare potrebbe rappresentare il 20% del mix energetico globale ed è in estremo Oriente che si sta giocando una partita cruciale, mentre nuove strade si aprono in Australia, Sudamerica, Medio Oriente.<p> <p><p> <p><p><p><p><p><p> <p>  <p> <p>LA SFIDA DI PECHINO <p> <p>Lo scorso anno, il 70% di investimenti in fotovoltaico si è concentrato tra India, Giappone e, soprattutto, Cina. Pechino già produce i tre quarti dei pannelli venduti globalmente, e a prezzi molto competitivi. Seguono gli Usa, nonostante la decisione di Washington di abbandonare l’accordo di Parigi. La volontà cinese di dominare un mercato che offre ampie possibilità di profitto è spinta dall’economia e dalla demografia crescenti, col conseguente aumento di domanda elettrica, e si misura anche dal fatto che un’azienda leader come REC (oltre 2mila dipendenti e una produzione annua di pannelli per 1,5 GW) vende praticamente in tutto il mondo, «primariamente in Europa (in particolare in Germania, Benelux e in Francia), Usa, Australia, India, tranne che in Cina», come spiega l’amministratore delegato Steve O’Neil.<p> <p> <p> <p>I mercati del fotovoltaico oggi sono spinti da una forte riduzione dei prezzi dovuta alla crescente offerta: in Germania, per esempio, si è scesi per la prima volta sotto i 4 centesimi di euro per kWh dai parchi solari; in Cile, Perù Arabia Saudita e a Dubai si è ormai sotto i 2,5 centesimi. La International Renewable Energy Agency (Irena) prevede un dimezzamento dei costi di produzione nei parchi solari entro il 2020. E in generale cresce l’efficienza dei nuovi prototipi di celle solari.<p> <p> <p> <p>Durante «Intersolar», REC ha presentato in anteprima il suo nuovo modulo «N-Type» (con 60 celle monocristalline tagliate a metà), che promette di essere tra i più efficienti quanto a capacità energetica rispetto all’estensione e altamente performante fino alla fine del ciclo di vita. «Di fronte alla concorrenza cinese, puntiamo sulla durevolezza – dice O’Neil. E’ un sistema che crea nuove possibilità per i grandi impianti, le imprese e per i privati cittadini, anche nei lavori di riqualificazione di vecchi edifici, dove gli spazi sui tetti non sempre sono sufficienti per il fabbisogno».<p> <p> <p> <p><p><p><p><p><p> <p>I MARGINI PER L’ITALIA <p> <p>In Italia, REC ha fornito pannelli per diverse installazioni aziendali, tra cui un impianto per Calzedonia e, in Piemonte, per la tenuta vitivinicola dei Marchesi di Grésy a Barbaresco (Cuneo). Il nostro Paese è tra quelli che hanno già raggiunto nel 2016 l’obiettivo per la quota di rinnovabili fissato dall’Ue per il 2020: era il 17% e siamo arrivati al 17,4% due anni fa, anche se si tratta di una quota ancora minore rispetto a quella di altri Stati come la vicina Austria, che ha raggiunto il 33,5% nello stesso anno. Secondo Terna, nel 2017 in Italia sono stati installati impianti per nuovi 409,4 MW (megawatt): +11% rispetto al 2016. Il solare è circa il 24% dell’energia rinnovabile generata.  <p> <p>  <p> <p>«L’Italia ha un enorme potenziale soprattutto nei grandi impianti, visto che finora il mercato è stato sostenuto principalmente dall’autoconsumo, e potrebbe raggiungere oltre 3 GW di solare all’anno. In prospettiva i Paesi del Sud Europa possono diventare esportatori di energia pulita anziché continuare a essere importatori di fonti fossili», dice Cesar Alberte, vicepresidente della Array Technologies, azienda del New Mexico che è nata 29 anni fa dall’intuizione del suo fondatore, Ron Corio, di far muovere i pannelli solari come girasoli, massimizzandone così l’esposizione. Il sistema della Array – che a Monaco ha annunciato la nomina del nuovo amministratore delegato Jim Fusaro – funziona su impianti di almeno 1 MW e ha la particolarità di far muovere 32 file di pannelli con un solo motore: «Un sistema che riduce le perdite e i costi di energia e manutenzione», promette Fusaro. La struttura meccanica è composta da staffe pieghevoli che permettono di installare gli impianti solari seguendo la morfologia del terreno. <p> <p> <p> <p><p><p><p><p><p> <p>ENERGIA PULITA PER IL TERZO MONDO <p> <p>Il mercato dei sistemi a inseguimento come quelli ideati dalla Array è stimato in crescita del 32% per il prossimo anno. A servirsi di questo tipo di tecnologia è anche il gigante indiano Sterling &amp; Wilson, che è impegnato con impianti solari in Paesi come Marocco (il più grande del Nord Africa), Egitto, Zambia, Bangladesh, Namibia, Niger, Filippine, Vietnam; e poi nel più grande impianto fotovoltaico al mondo a Sweihan, Abu Dhabi: 1177 MW su un’area di 7,8 km quadrati (il secondo parco solare più grande, in Cina, raggiunge «solo» 850 MW), e che può evitare ogni anno emissioni di CO2 per 7 milioni di tonnellate. <p> <p> <p> <p>«Il basso costo per kWh rende oggi l’energia solare migliore del carbone anche per i Paesi in via di sviluppo», dice Alberte. Il prezzo delle installazioni, in effetti, ha subito un fortissimo calo negli ultimi anni: è sceso del 73% dal 2010. «Oggi gli impianti possono essere realizzati molto velocemente e non necessitano per forza di infrastrutture a rete per rispondere a un fabbisogno localizzato – aggiunge O’Neil . Il che li rende ideali per garantire energia a un costo accessibile a quella fetta di popolazione mondiale che ancora non riesce ad avervi accesso». Si tratta di oltre un miliardo di persone, a cui il settimo obiettivo dell’Agenda Onu 2030 chiede di dare una risposta energetica. In questo ambito si allargano le prospettive per il mercato di seconda mano dei pannelli che hanno superato i 25-30 anni di vita ottimale: «Se ne possono recuperare l’alluminio, il vetro, la plastica, la polvere di silicio ecc., ed esistono nuove metodologie per rigenerare le celle. Ma possono anche essere reimpiegati nei Paesi in via di sviluppo, anche se hanno uno resa minore», dice O’Neil. Un problema legato allo smaltimento, soprattutto per i vecchi pannelli, è la presenza di materiali pericolosi come i metalli pesanti e in particolare il cadmio.<p> <p>  <p> <p><p><p><p><p><p> <p>MUOVERSI COL SOLE <p> <p>A Monaco, tra i 1.177 espositori provenienti da 49 Paesi, un ruolo di primo piano è spettato alla nuova esposizione «Power2Drive», dedicata al mondo della e-mobility, che ha messo in mostra sistemi di ricarica innovativi dei veicoli elettrici, tettucci per le auto capaci di fornire energia a radio, condizionatore e altri accessori, fino ai mezzi alimentati direttamente dal Sole. La cinese Hanergy è un colosso di oltre 15mila dipendenti impegnato nella produzione di pareti per edifici e superfici stradali capaci di lavorare in senso fotovoltaico, e indumenti per ricaricare dispositivi mobili. Ma ha anche progettato veicoli che utilizzano l’energia solare come principale forza motrice: le automobili della serie «Hanergy Solar», con 5-6 ore di esposizione nei giorni assolati, sono in grado di muoversi per 80 km, e possono ricaricarsi anche mentre si guida. Si tratta di una tecnologia che viene applica anche alle barche, come già avviene con la «Dream», realizzata in collaborazione con un’azienda ecuadoriana due anni fa per i trasporti nel bacino del Rio delle Amazzoni, o lo yacth inaugurato nel luglio 2017 sul lago Dongting, nella provincia dello Hunan, Nord-Est della Cina. <p> <p>Tra i prodotti di Hanergy ci sono anche un piccolo aereo a pilotaggio remoto e addirittura moduli da applicare sui satelliti in orbita spaziale. <p> <p> <p> <p>Le soluzioni del colosso cinese scavalcano alla base uno dei problemi per la mobilità elettrica più avvertito in Italia: quello della scarsa diffusione delle colonnine di ricarica. Anche per questo  nel nostro Paese le auto elettriche sono solo lo 0,3% del mercato dell’automotive, mentre Enel ha annunciato un piano di investimenti per 300 milioni di euro in infrastrutture di ricarica per i prossimi anni. <p> <p> <p> <p>La Lws System di Amburgo ha presentato al salone di Monaco delle colonnine con turbine eoliche, pensate soprattutto per il mercato norvegese, dove dal 2025 saranno vietati i motori a combustione interna. Queste colonne potrebbero essere integrate da pannelli solari, ma immaginare un simile meccanismo alimentato esclusivamente a fotovoltaico, alla luce della tecnologia attuale, non è possibile.<p> <p><p> <p>Naturalmente esistono stazioni di ricarica «a parcheggio» con tettoie solari e impianti domestici fotovoltaici per la propria auto. <p> <p> <p> <p>Nel futuro le auto elettriche potranno diventare strumenti di stoccaggio e addirittura restituire energia alla propria casa. Job Karstens, della olandese EVBox (che ha realizzato oltre 50mila stazioni in più di 800 città del mondo), racconta il caso della California, dove «ci sono circa 300mila veicoli elettrici, e solo 13mila punti di ricarica», e quello di Amsterdam, che punta a diventare una città «a emissioni zero» entro il 2025 e dove già oggi «circolano circa 19mila veicoli elettrici, tra cui 400 taxi, mentre abbiamo istallato 1.500 colonnine alimentate da una rete eolica. L’obiettivo fissato è di averne 4mila entro la fine dell’anno». È un dato su cui riflettere, considerando l’annuncio del neo ministro dell’Ambiente, Sergio Costa, di un finanziamento per nuovi autobus elettrici da destinare ai Comuni più colpiti dalle polveri sottili.<p> <p> <p> <p>Da segnalare è il sistema di ricarica e stoccaggio modulare presentato da Porsche, in arrivo sul mercato a metà del prossimo anno, che permetterà di impiegare solo 15 minuti per fare il pieno di energia. Tra i 35 espositori italiani presenti a Monaco, solo la i-EM, con sede a Livorno e Torino, era presente nel settore dedicato alla e-mobility: ha messo a punto un servizio che permette di raccogliere informazioni sullo stato delle stazioni di ricarica e sulla ricarica del veicolo per ottimizzare i flussi energetici, riducendo tempi e costi; e facendo attenzione a possibili problemi come i picchi energetici.<p> <p><p> <p> <p> <p> <p> <p><p> <p> <p><p> <p>", "time": "2018-07-30T02:00:00+01:00", "type": "scienza"}
{"title": "Sono sostenibili le vongole che mangiamo? ", "url": "https://www.lastampa.it/2018/08/02/scienza/sono-sostenibili-le-vongole-che-mangiamo-XQvF9UAcWyQNUf1fzjIBGM/pagina.html", "review": "", "content": "<p> <p>Praticare la pesca e insieme rispettare il mare e le sue risorse si può. Pescare senza danneggiare i fondali e gli habitat marini, prendendo dal mare solo ciò che ci serve, senza sprechi, significa riconoscere nel mare un patrimonio che appartiene a tutti e va tutelato. <p> <p><p> <p>Lo sanno bene i pescatori  dei distretti marittimi di Venezia e di Chioggia che hanno ottenuto la prima certificazione MSC  (Marine Stewardship Council)    per la pesca delle vongole nell’area veneta dell’Adriatico, con una valutazione eseguita dall’ente certificatore indipendente DNV-GL, che ha giudicato la loro attività di pesca sostenibile e ben gestita. Ed è la prima volta che una simile certificazione viene attribuita non solo in Italia ma nell’intera area del Mediterraneo.<p> <p><p> <p>L’organizzazione di Produttori Bivalvia Veneto Società Cooperativa, in sinergia con il CO.GE.VO. (COnsorzio GEstione VOngole) di Venezia ed il CO.GE.VO. di Chioggia, opera con una flotta artigianale, composta da barche da pesca che misurano dagli 11 ai 15 metri e ospitano a bordo una media di 2,5 persone ciascuna, per 4 giorni alla settimana, rispettando un limite massimo giornaliero di pescato pari a 400 Kg per barca, e un un fermo biologico riproduttivo medio di 5 mesi l’anno , mentre il fermo obbligatorio è di 2 mesi all’anno. <p> <p><p> <p>  La pesca delle vongole nell’Alto Adriatico, di cui è particolarmente ricco il suo fondale sabbioso tra i 3 e 12 metri di profondità, è iniziata circa 60 anni fa. Oggi si pesca prevalentemente attraverso l’utilizzo di draghe idrauliche, per un totale di circa  4.600 tonnellate di vongole l’anno (media 2016-2017), vale a dire il 26% della produzione nazionale. Attualmente il consumo del prodotto è per il 95% fresco e nazionale. Il 5% viene surgelato.<p> <p><p> <p><p><p><p><p><p> <p>(La Mappa delle biocenosi del Nord Adriatico) <p> <p><p> <p>La certificazione di O.P. Bivalvia Veneto, in collaborazione con il CO.GE.VO. di Venezia ed il CO.GE.VO. di Chioggia, non significa che tutte le attività di pesca italiane che utilizzano draghe idrauliche siano in linea con i requisiti degli standard di sostenibilità MSC, che considerano lo stato dello stock, la minimizzazione dell’impatto sull’ecosistema marino e una gestione efficace. L’attività di O.P. Bivalvia è stata giudicata conforme agli standard ambientali di sostenibilità MSC in seguito ad un’analisi dei dati relativi allo specifico contesto in cui si svolge l’attività di pesca. <p> <p> <p> <p>O.P. Bivalvia Veneto impiega le draghe idrauliche su una superficie pari al 35% dell’area popolata dalle vongole, e viene messo in atto sistematicamente un piano di rotazione per permettere il pieno recupero delle aree sfruttate. Periodicamente vengono, inoltre, effettuate importanti attività di spostamento di banchi naturali, utili a riseminare il prodotto in aree meno produttive. Successivamente le stesse zone di mare vengono interdette alla pesca, creando nursery fondamentali dal punto di vista biologico-riproduttivo.<p> <p><p> <p>In collaborazione con l'Istituto di Ricerca Agriteco, vengono effettuati metodicamente monitoraggi scientifici regolari sia nell’area di pesca, che nelle aree limitrofe, per assicurare che l’attività di pesca sia svolta in linea con gli obiettivi di gestione. <p> <p><p> <p>Infine, le barche da pesca sono soggette a un controllo in tempo reale con un sistema satellitare per verificare la conformità dell’attività al piano di gestione; oltre al regolare controllo da parte delle autorità preposte, è in atto un sistema sanzionatorio interno qualora si riscontrassero eventuali infrazioni.<p> <p><p> <p> <p> <p> <p> <p><p> <p> <p><p> <p>", "time": "2018-08-02T02:00:00+01:00", "type": "scienza"}
{"title": "2017, il terzo anno più rovente di sempre ", "url": "https://www.lastampa.it/2018/08/02/scienza/concentrazione-record-per-i-gas-che-causano-il-climate-change-nhcRJSgtZNl94IeOgnNXtK/pagina.html", "review": "", "content": "<p> <p>Sono notizie negative, ma purtroppo attese e prevedibili. Secondo l’ultima edizione del rapporto annuale State of the climate, realizzato dalla autorevole agenzia statunitense National Oceanic and Atmospheric Administration (Noaa), e pubblicato nel Bulletin of the American Meteorological Society, conferma l’inequivocabile preoccupante processo di cambiamento del clima sul nostro Pianeta. Secondo lo studio, che è frutto del lavoro di oltre cinquecento scienziati di 65 paesi, le temperature globali hanno segnato un picco senza precedenti nell’ultimo triennio: al primo posto tra gli anni più caldi di sempre c’è il 2016, al secondo il 2015, e al terzo il 2017. Se si prendono in considerazione soltanto gli anni in cui non si è verificato il fenomeno atmosferico detto El Niño, allora quello appena trascorso diventa il più caldo in assoluto.<p> <p><p> <p>Ancora: il 2017 è stato l’anno in cui la concentrazione nell’atmosfera dei principali gas climalteranti (CO2, metano e N2O) hanno toccato livelli finora mai raggiunti. La loro concentrazione media su scala globale è stata infatti pari a 405 parti per milione. Il livello del mare si sta innalzando mediamente di 3,1 centimetri per decennio; la temperatura della superficie dell’acqua rimane leggermente inferiore rispetto a quella registrata nel 2016, ma resta confermato il trend di crescita a lungo termine.<p> <p><p> <p>Come noto, l’estensione dei ghiacci nel Mar Glaciale Artico ha toccato un nuovo minimo storico: la superficie rimasta ghiacciata nella regione del Polo Nord è quella <p> <p>più modesta degli ultimi 38 anni in cui sono state condotte queste misurazioni. Anche l’estensione minima è inferiore del 25 per cento alla media, risultando così l’ottava più piccola di sempre. Anche l’estensione dei ghiacci dell’Antartide risulta ben al di sotto rispetto alla media dei tre decenni compresi tra il 1981 e il 2010. <p> <p> <p> <p> <p> <p><p> <p> <p><p> <p>", "time": "2018-08-02T17:29:59+01:00", "type": "scienza"}
{"title": "Il caldo ha ucciso 24mila italiani ", "url": "https://www.lastampa.it/2018/08/02/scienza/il-caldo-ha-ucciso-mila-italiani-b3YYde5XQKAW9kQz0mMBfP/pagina.html", "review": "", "content": "<p> <p>Tra il 2005 e il 2016, in 23 città italiane le ondate di calore hanno causato 23880 morti. Nella sola città di Roma, dal 2000 sono state circa 7700 le morti attribuibili alle ondate di calore. Lo dice Legambiente a proposito del caldo torrido di questi giorni e del `bollino rosso´ in 18 città italiane, sottolineando che è proprio nei grandi centri urbani che il cambiamento climatico determina un aumento dei pericoli per chi ci vive. Dove le ondate di calore possono avere effetti nocivi per la salute, soprattutto per gli anziani e gli ammalati, quando le temperature diurne superano i 35 C e quelle notturne non scendono sotto i 25 C. <p> <p><p> <p>Nelle aree urbane il caldo oltretutto aumenta per l’effetto di asfalto, auto e sistemi di condizionamento e può arrivare ad aumentare la temperatura anche di 4-5 gradi. L’associazione ambientalista che ha promosso un osservatorio sugli effetti dei cambiamenti climatici nelle città italiane già a metà giugno ha presentato questi dati all’interno del dossier «Le città alla sfida del clima». <p> <p><p> <p>L’analisi sulle ondate di calore, realizzata dal Dipartimento di Epidemiologia SSR del Lazio (nell’ambito del programma nazionale di prevenzione, coordinati dal Dipartimento di epidemiologia del servizio sanitario regionale del Lazio), dimostra l’importanza delle politiche di adattamento, perché l’esatta conoscenza delle zone urbane a maggior rischio sia rispetto alle piogge che alle ondate di calore è fondamentale per salvare vite umane e limitare i danni.<p> <p><p> <p>«Se vogliamo ridurre i pericoli per le persone e prevenire anche le ondate di calore - dichiara Edoardo Zanchini, vice presidente nazionale di Legambiente - servono nuove politiche per le città, risorse e un coordinamento nazionale per aiutare i Sindaci di fronte a fenomeni di una portata senza precedenti. Come si sta facendo negli altri Paesi e nelle altre città europee, bisogna accelerare negli interventi che permettono di ridurre l’impatto del calore nei periodi estivi e delle alluvioni negli spazi urbani, oggi estremamente vulnerabili, e dove vive la maggioranza della popolazione». E al governo viene chiesto di approvare quanto prima il Piano di adattamento ai cambiamenti climatici e di mettere al centro gli interventi che riguardano le città, «anche con un regolamento che finalmente fermi l’impermeabilizzazione dei suoli, che è una delle cause del calore nei periodi estivi, e che preveda interventi di recupero dell’acqua, salvaguardia degli spazi verdi, di utilizzo di alberature, acqua e pavimentazioni che riducono l’effetto del caldo nei quartieri e quindi sulle persone». <p> <p><p> <p> <p> <p> <p> <p><p> <p> <p><p> <p>", "time": "2018-08-02T17:59:13+01:00", "type": "scienza"}
{"title": "Il carbone serve più che mai ", "url": "https://www.lastampa.it/2018/08/03/scienza/il-carbone-serve-pi-che-mai-Z26Me7iJTRgNUcWlPxEWWI/pagina.html", "review": "", "content": "<p> <p>L’Italia è l’unico Paese in Europa senza nucleare e con la quota più bassa di carbone nella produzione di energia elettrica (il 10% rispetto ad una media EU del 23%). Rispetto ai Paesi del G8, che presentano, in media, una quota pari al 50% circa generata da un mix variabile di carbone e nucleare, in Italia nel 2017 la produzione di energia elettrica proviene per quasi il 75% da rinnovabili e gas, con rispettivamente il 45,5% dal gas naturale e il 28,5% dalle rinnovabili; seguono per il 15% altre fonti e per il 10% il carbone.<p> <p><p> <p>E per questo mix elettrico anomalo le imprese italiane pagano una bolletta elettrica più cara del 50% rispetto alla media europea, perché dipende dal costoso gas naturale, approvvigionato principalmente da Russia e Algeria, e dalle fonti rinnovabili, sussidiate con 12,5 miliardi di euro l’anno.<p> <p><p> <p>L’industria manifatturiera italiana, seconda in Europa solo dopo la Germania, avrà un ulteriore maggior costo rispetto al suo principale competitor, la Germania, che ha invece un mix elettrico competitivo basato su carbone, nucleare e rinnovabili. Nel resto del mondo il 40% dell’energia elettrica è prodotta dal carbone, mentre in Europa tale quota è pari al 23%. <p> <p><p> <p>Per quanto riguarda il commercio di carbone via mare a livello mondiale, il 2017 si è chiuso molto positivamente con un aumento del 5% annuo (1198 milioni di tonnellate) e confermando un trend di crescita che in 10 anni ha portato ad un aumento del 50% dei volumi.<p> <p><p> <p>Per lo steam coal, questo trend riflette l’aumento delle importazioni dei Paesi del Sud-est asiatico e la ripresa delle importazioni di carbone in Europa: dopo il declino del 2015 e del 2016, infatti, le importazioni europee hanno registrato un aumento nel 2017, pari al 2% e per il 2018 è previsto un trend di crescita invariato al 2%.<p> <p><p> <p>Il phase out delle centrali italiane a carbone nel 2025, in un mondo che continuerà comunque a produrre energia elettrica dal carbone, non porterà alcun beneficio alla riduzione dei cambiamenti climatici, in quanto le emissioni di CO2 delle centrali a carbone italiane rappresentano lo 0,0004% delle emissioni mondiali che comunque sono previste crescere notevolmente, con o senza il phase out italiano; un ulteriore inutile fardello per il sistema industriale italiano, che va solo ad avvantaggiare i produttori di gas stranieri, come la Gasprom Russa o la Sonatrach Algerina che operano sul mercato in condizioni di oligopolio.<p> <p><p> <p>Nel luglio scorso, la Procura di Savona ha chiesto l’archiviazione nei confronti 23 indagati per omicidio colposo legato alle pretese emissioni della centrale termoelettrica di Vado Quiliano Ligure della Tirreno Power. L’inchiesta, le perizie ed il copioso lavoro investigativo svolti in questi anni, non hanno potuto accertare il nesso di causalità tra i decessi e le presunte emissioni della centrale, rendendo dunque impossibile far ricadere sugli indagati ogni responsabilità. A seguito delle verifiche effettuate da diversi organismi pubblici (Istituto superiore di Sanità, Arpa regionale e altri) la chiusura di Vado non ha portato alcun miglioramento alla qualità dell’aria locale, che evidentemente non era influenzata dal funzionamento degli impianti. <p> <p><p> <p>La SEN, Strategia Energetica Nazionale, cosi come varata dal Governo, farà chiudere entro il 2025 le poche centrali a carbone rimaste, inclusa una delle più efficienti centrali che ci invidiano tutto il mondo, al costo di svariati miliardi di euro a carico dei cittadini. Saremo l’unico Paese OCSE che si priverà contemporaneamente di nucleare (dal quale siamo già usciti da moltissimi anni) e di carbone, mettendo così a rischio la competitività e sicurezza del mix elettrico italiano, dimenticando che le centrali a carbone hanno storicamente salvato dai black out elettrici Paesi con problemi di idraulicità, come Spagna e Brasile, o problemi con il nucleare, come Giappone e Francia o con il gas, come l’Italia recentemente, solo per citare alcune emergenze nel 2017, dove le centrali a carbone “flat out” hanno compensato il deficit delle altre fonti.<p> <p><p> <p>La SEN sostiene che il gas sia un combustibile con minori emissioni di CO2 rispetto al carbone e quindi ne auspica l’impiego al posto del carbone. Ma numerosi autorevoli studi scientifici internazionali hanno invece dimostrato come, considerando l’intero ciclo di vita del gas, le emissioni di CO2 generate dal carbone e quelle generate dal gas siano sostanzialmente simili, e come, in particolare, lo shale gas e le tecniche di fracking producano emissioni maggiori di CO2 rispetto al carbone, soprattutto in fase di estrazione e pre-combustione.<p> <p><p> <p>A conferma di ciò, recentemente, i maggiori produttori oil and gas statunitensi (ExxonMobil, BP e Royal Dutch Shell) hanno ammesso per la prima volta di avere un problema di emissioni precombustione e si sono accordati volontariamente tra loro, unitamente all’API (American Petroleum Institute), ad agenzie multinazionali e gruppi ambientalisti, per ridurre nella fase di pre-combustione le emissioni di metano (“methane leaks”), emissioni oggi non monitorate e calcolate; la BNP Paribas, prima banca francese, si è impegnata inoltre a non finanziare più le imprese attive nel fracking.<p> <p><p> <p>Il metano, quale componente principale del gas naturale, infatti, è un potente gas serra e, se le dispersioni di questo gas non vengono controllate, possono cancellare ogni beneficio di un preteso switching da carbone a gas nella produzione di energia elettrica.<p> <p><p> <p>Assocarboni ritiene che sia necessario per il Paese mantenere l’attuale utilizzo del carbone nelle poche centrali rimaste, aumentando la quota delle rinnovabili, con un mix elettrico che meglio rispecchi quello dei nostri benchmark, nei Paesi sviluppati e non, come Cina, Corea del Sud, Filippine, Germania, Giappone, India, Malesia, Marocco, Russia, Spagna, Sud Africa, Taiwan, Turchia, USA e Vietnam.<p> <p><p> <p>* presidente Assocarboni <p> <p><p> <p> <p> <p> <p> <p><p> <p> <p><p> <p>", "time": "2018-08-03T06:00:00+01:00", "type": "scienza"}
{"title": "Cobalto: il ricercato numero 1 negli Usa ", "url": "https://www.lastampa.it/2018/08/05/scienza/cobalto-il-ricercato-numero-negli-usa-RaqiulKTonbPhC8mtocFPK/pagina.html", "review": "", "content": "<p> <p>Il nuovo oro ha un colore blu argenteo, quasi luminescente. Sì, certo, vale molto meno dell'oro giallo, che rimane il re dei metalli. Ma tutti ora vogliono il nuovo principe delle miniere, tutti lo cercano scavando tra gli anfratti della terra. Commettendo anche ingiustizie, pur di ottenerlo. Tanto che se avesse un altro colore, il cobalto, avrebbe quello di un ragazzino del Congo, sporco di fango e fatica. <p> <p> <p> <p>All'inizio di questa storia c'è, neanche a dirlo, il mercato. E nel gioco della domanda e offerta globale, c'era un minerale considerato quasi di scarto fino a un decennio fa. Era il sottoprodotto di estrazioni più remunerative, il nichel e il rame. Ma da qualche tempo, i ruoli si sono rovesciati. Da quando il cobalto è diventato il componente indispensabile per dare stabilità alle moderne batterie, quelle che fanno funzionare gli smartphone e i pc ma anche - ed è questa la forte recente spinta - gli accumulatori agli ioni di litio per le automobili elettriche. <p> <p><p> <p>E il parente povero di nickel e rame ha sollevato testa e prezzi ed è diventato il più ambito. Nel gennaio 2017 il prezzo era di 32.000 dollari la tonnellata, già valori molto più alti degli anni precedenti. Ora, a poco più di metà del 2018, il montante è salito a circa 70.000 dollari la tonnellata. Un’impennata pazzesca, che ha trascinato al rialzo i titoli delle compagnie minerarie che lo trattano. E scatenando una corsa ad aprire nuovi siti di estrazione.<p> <p> <p> <p>Per un gioco del destino la nuova corsa all'oro (blu) sta tornando in patria: gli Stati Uniti d'America. Un manipolo di compagnie di medio livello sta aprendo miniere nuove, con investimenti di centinaia di milioni di dollari, o riattivando vecchi siti ormai esausti, da cui originariamente si estraeva piombo o rame. Gli antichi cercatori correvano a setacciare i fiumi dell'Ovest, ora i nuovi cercatori, in ben più grande stile, e sospinti dal forte rialzo dei prezzi, corrono verso le frontiere del cobalto: Missouri, Idaho, Montana e Alaska. “Come minatori non ci siamo mai molto interessati al cobalto. Ora questi prezzi aprono enormi distese di interesse – ha detto il Ceo di una di queste compagnie – e il fatto che noi lavoriamo rispettando i principi etici ci farà riscuotere maggior attenzione dal mercato”. <p> <p> <p> <p>Ecco il triste risvolto della corsa al componente-chiave delle batterie di ultima generazione: lo sfruttamento dell'uomo. Anzi del bambino. Il paese maggior produttore di cobalto è la Repubblica Democratica del Congo, con il 60% della produzione mondiale. Nelle gigantesche miniere, secondo le stime Unicef del 2014, accanto agli adulti lavorano 40.000 minorenni. Ma Amnesty International dice che sono dati vecchi e che i bimbi sono molti di più. “Lavoro anche 12 ore al giorno con il palanchino (la leva in acciaio per staccare frammenti di roccia). Ci sentiamo soffocare. Se piove, la terra ci frana addosso e – dicono all'unisono Paul e Yannick, due ragazzini, schiavi dei caporali che li assoldano e delle compagnie occidentali che li sfruttano – se un compagno che ci sta a fianco si fa male non possiamo aiutarlo e neanche guardarlo. Se la deve cavare da solo”. E l'oro blu si tinge di rosso.<p> <p> <p> <p>* quoted business  <p> <p><p> <p>FONTE<p> <p> - ABC News <p> <p>- BBC <p> <p> <p> <p><p> <p> <p> <p> <p> <p> <p> <p><p> <p> <p><p> <p>", "time": "2018-08-05T02:00:00+01:00", "type": "scienza"}
{"title": "Un video sul rapporto tra uomo e ambiente ", "url": "https://www.lastampa.it/2018/08/04/scienza/un-video-sul-rapporto-tra-uomo-e-ambiente-dA2veA2qzVsK85aTFG17jP/pagina.html", "review": "", "content": "<p> <p>In occasione dei 25 anni di Villa Ada Roma Incontra il Mondo, Yourban2030, ente no profit nato con l’obiettivo di lanciare un messaggio sui temi caldi dell’ambiente usando il linguaggio artistico come strumento del suo racconto, ha sostenuto l’installazione “Anio Vetus 2” a cura del collettivo Sbagliato, progetto artistico fondato nel 2011 da tre architetti e designers romani, nato dal desiderio di generare un’interferenza nel tessuto urbano.  <p> <p> <p> <p>L’idea dell’installazione, situata sulle rive dell'isolotto al centro del laghetto di Villa Ada, parte dal progetto ideato dal collettivo di architetti Orizzontale per la realizzazione delle infrastrutture che ospitano la manifestazione. L’installazione consiste nella riproduzione di un acquedotto in versione poster, che rispecchia la storia architettonica di Roma, diventando mezzo di comunicazione ideale per sottolineare il rapporto tra natura e città e di come la condotta umana influisca sulla nostra terra. La posizione dell’opera infatti crea l’illusione, voluta dagli artisti, di essere in parte sommersa dall’acqua, in riferimento ai cambiamenti climatici e al conseguente innalzamento dei mari.<p> <p><p> <p>Le installazioni visionarie di Sbagliato sono il risultato di una sinergia tra architettura, grafica, fotografia e collage, attraverso la quale gli elementi architettonici possono essere “campionati”, elaborati e riproposti nel contesto urbano, in modo eterogeneo ma non casuale.<p> <p><p> <p>Negli ultimi anni Sbagliato ha partecipato a molteplici manifestazioni di Arte Pubblica tra cui Life Is Beautiful di Las Vegas, L’ALT!rove Festival di Catanzaro, il Cheap Festival di Bologna, il Memorie Urbane Street Art Festival di Gaeta e realizzato interventi in giro per il mondo. Nel 2012 presenta la sua prima mostra personale alla 999Contemporary di Roma e l’anno seguente viene selezionato per il progetto Collicola On The Wall a Palazzo Collicola, Arti Visive Museo di Spoleto, dove realizza un’installazione permanente. Nel 2015 espone alla storica Galleria Toselli di Milano e alla mostra collettiva itinerante Eterotopia, presentata a Palazzo Fazzari, a Catanzaro e all’Ex Dogana di Roma, dove nel 2016 partecipa al progetto espositivo Il Paradiso Inclinato, a fianco a nomi di Alighiero Boetti e Sol LeWitt. Nel 2017 vengono invitati a partecipare a una collettiva all’interno della Reggia di Caserta e alla fine dello stesso anno ricevono un invito a partecipare al TEDXBari.<p> <p><p> <p>Yourban 2030 è un ente no profit nato nel 2018 a Roma, uno spazio dove far confluire sinergie e progettualità con lo sguardo proiettato all’Agenda Globale 2030 per lo sviluppo sostenibile promossa delle Nazioni Unite. Yourban2030 attraverso le sue attività ha come obiettivo quello di lanciare un messaggio sui temi caldi dell’ambiente e della sostenibilità usando il linguaggio artistico come strumento del suo racconto declinato nelle sue molteplici forme espressive: arte figurative, plastiche e scultoree, cinema, moda, musica, video-installazioni, street art.<p> <p><p> <p>“T’ho amato sempre, non t’ho amato mai” è il titolo di questa venticinquesima edizione di Villa Ada – Roma incontra il mondo. Una frase - presa in prestito da Fabrizio De Andrè – che vuole esprimere le contraddizioni dei sentimenti, le diverse emozioni del pubblico quando guarda un concerto, il rapporto tra i romani e la propria città. Oltre ai numerosi concerti, le rive del laghetto ospitano come ogni anno un programma culturale variegato e multidisciplinare, accessibile a tutti e in una convinta logica no profit.<p> <p><p> <p>Villa Ada – Roma incontra il mondo è il più grande evento dell’estate romana, che si svolge sulle rive del laghetto sotto l’egida di Dada srl e ARCI Roma. La manifestazione fa parte del programma dell'Estate Romana promosso da Roma Capitale - Assessorato alla Crescita culturale e realizzato in collaborazione con SIAE. <p> <p>Villa Ada – Roma incontra il mondo è il più grande evento dell’estate romana, che si svolge sulle rive del laghetto sotto l’egida di Dada srl e ARCI Roma. La manifestazione fa parte del programma dell’Estate Romana promosso da Roma Capitale - Assessorato alla Crescita culturale e realizzato in collaborazione con SIAE.<p> <p> <p> <p> <p> <p><p> <p> <p><p> <p>", "time": "2018-08-04T17:40:38+01:00", "type": "scienza"}
{"title": "I fossili: dalla parte sbagliata della Storia ", "url": "https://www.lastampa.it/2018/08/06/scienza/i-fossili-dalla-parte-sbagliata-della-storia-3NgH7HDcHxLHZqM8aPsC7L/pagina.html", "review": "", "content": "<p> <p>“Abbiamo messo i fossili dalla parte sbagliata della Storia”: è rimasto famoso il commento dell’allora Direttore di Greenpeace dopo gli Accordi di Parigi. Forse sin troppo ottimista, ma aveva senz’altro colto bene il significato di quel “patto”. <p> <p><p> <p>Sicuramente ci vorrà molto tempo ancora per realizzare una società “free carbon” e dal dicembre 2015 davvero troppo poco si è fatto per rendere credibile il raggiungimento dell’obiettivo solennemente siglato allora (e da cui si è ritirato solo Trump): tenere l’aumento della temperatura del pianeta ben al disotto dei due gradi, meglio 1,5 gradi. <p> <p><p> <p>Ma se c’è un fossile che è definitivamente fuori da ogni possibilità di sviluppo futuro e per il quale l’inesorabile (e felice) decrescita è già iniziata è il carbone, che tra i fossili è quello le cui emissioni di anidride carbonica sono maggiori (“è la chimica bellezza”). Trump si affanna a rilanciarlo, ma da quando c’è lui alla Presidenza non è partito nemmeno un nuovo progetto di centrale in Usa, anzi si sono continuati a chiudere impianti non più convenienti (“è l’economia bellezza”). <p> <p> <p> <p>In Europa per il carbone le cose vanno pure peggio e persino nei paesi emergenti, affamati di energia a basso costo, si fanno scelte diverse: negli ultimi anni (salvo l’ultimo in cui c’è stata lieve inversione di tendenza) persino in Cina sono diminuiti i consumi di carbone. Allora l’affannosa difesa di quel combustibile da parte di Assocarboni (legittima per carità, come qualsiasi battaglia di rappresentanti di gruppi di interessi, se condotta in maniera trasparente) sembra un po’ come se l’associazione dei costruttori di diligenze si fosse opposta all’avvento dell’automobile, o quelli che realizzavano i telefoni a gettoni avessero combattuto i cellulari. In una parola sembra davvero una battaglia anti-storica.<p> <p> <p> <p>Assocarboni prova a difendere il suo futuro parlando del passato (il 40% dell’energia elettrica che nel mondo è “ancora” prodotta con il carbone), ma tralascia – e qui, mi perdoneranno gli amici carbonieri, io ci vedo un po’ di malafede – di leggere i trends. Persino in Germania, il più grande paese manifatturiero d’Europa, dove, all’indomani della tragedia di Fukushima, si decise comprensibilmente di partire prima con il phase-out del nucleare (e noi non dovremmo smettere mai di ringraziare ambientalisti e popolo italiano che per due volte con un referendum ci hanno risparmiato almeno questo spreco e questo pericolo), l’anno scorso si è cominciato a ridurre la quota di produzione di energia da carbone. <p> <p><p> <p>In Italia, anche la timidissima SEN di Calenda – insufficiente per raggiungere i target su rinnovabili ed efficienza fissati a livello europeo – stabilisce l’uscita definitiva dal carbone tra appena sette anni e nemmeno il maggiore operatore italiano si è lamentato dell’accelerazione: così va il mondo, e l’Enel vive nel mondo. Quello attuale, non quello dove sembrano essere rimasti i difensori fuori tempo del carbone.<p> <p> <p> <p>Assocarboni, da un po’ di tempo ha cambiato strategia sulle rinnovabili: quando i numeri hanno dimostrato che l’innovazione tecnologica spingeva inesorabilmente da quella parte, è passata da disprezzarle quali una nicchia che mai avrebbero potuto minacciare la predominanza fossile a cercare un’”alleanza” contro quello che sarebbe il comune nemico: il gas. <p> <p><p> <p>Purtroppo però, se sono condivisibili le preoccupazioni sul fracking e quello che si deve evitare anche in Europa è investire troppo in infrastrutture gasiere che poi potrebbero rivelarsi sovrabbondanti, non c’è niente da fare: una centrale a carbone (anche la più moderna ed efficiente) emetterà sempre il doppio di una a ciclo combinato a gas. E quindi, anche perché non possiamo dimenticare che le attività di estrazione di carbone sono ancora oggi tra le più pericolose, tanto che nella sola Cina si calcolano circa 100 morti l’anno in quelle miniere. se si vuole, e si dovrebbe davvero fare, raccogliere l’appello che il Papa ha fatto proprio ai rappresentanti dell’industria fossile – “keep it in the ground”, non ne estraetene più – i primi dovrebbero essere proprio i “carbonieri”. <p> <p> <p> <p>* ecologista, Vicepresidente di Kyoto Club <p> <p><p> <p> <p> <p> <p> <p><p> <p> <p><p> <p>", "time": "2018-08-06T02:00:00+01:00", "type": "scienza"}
{"title": "Economia circolare e sostenibilità: partire dalle isole ", "url": "https://www.lastampa.it/2018/08/08/scienza/economia-circolare-e-sostenibilit-partire-dalle-isole-lCsMjNMGJe4TmiYzlMqfKN/pagina.html", "review": "", "content": "<p> <p>DALLA CIRCULAR ECONOMY ALL’ENERGIA, IL PUNTO DI FORZA DELLE ISOLE <p> <p>La prospettiva di un'economia circolare è il miglior percorso verso lo sviluppo sostenibile delle isole. Un’economia circolare “allargata”, che coinvolga non solo il comparto rifiuti, ma abbracci settori come l'energia e i trasporti, l'acqua e il turismo in un'unica visione.<p> <p><p> <p>Le isole da un lato presentano una maggior fragilità rispetto agli effetti dell’impatto antropico e devono produrre uno sforzo ragguardevole per mettere in atti sistemi di resilienza, ma dall’altro hanno il vantaggio di essere dei laboratori naturali per l’avvio di progetti innovativi. La combinazione dei due fattori fa sì che le isole possano davvero essere il luogo privilegiato in cui sperimentare progetti di circolarità allargata dell’economia.<p> <p><p> <p>È indispensabile che le isole siano sempre più sistemi circolari per sfruttare efficacemente le loro risorse naturali, che spesso sono limitate, e incrementare un corretto sistema di gestione dei rifiuti e dell’acqua, di produzione energetica e di mobilità. Un sistema basato sullo sviluppo delle risorse rinnovabili e il più possibile autosufficiente. \"È essenziale che le isole gestiscano le proprie scarse risorse in modo sostenibile, così da diventare sempre più efficienti ed essere in grado di proteggere il loro ambiente circostante\", ha affermato George Kremlis, Direttore onorario della Direzione generale per l'ambiente della Commissione europea e responsabile per l'economia circolare nelle isole, in occasione della Conferenza internazionale di Greening the Islands, che si è tenuta a maggio a Minorca.<p> <p><p> <p>La rimozione delle barriere amministrative, la creazione di solide partnership pubblico-privato e la crescente consapevolezza dei cittadini della necessità di nuovi approcci costituiscono passi fondamentali verso la sostenibilità delle isole in termini di autonomia energetica ed idrica, con mezzi di trasporto a zero emissioni e un turismo più responsabile.<p> <p> <p> <p><p><p><p><p><p> <p>LE RINNOVABILI PER L’AUTONOMIA ENERGETICA <p> <p>Tra le diverse voci che impattano sulle isole, quella energetica è forse quella che da subito avrebbe le maggiori possibilità di essere alleviata, grazie allo sviluppo e alla competitività economica della tecnologia. Le isole oggi possono dimostrare come la decarbonizzazione crei dei sistemi energetici resilienti riducendo la dipendenza dalle importazioni di combustibili fossili, proteggendo l’ambiente e consentendo un’autonomia energetica. Possono inoltre mostrare come la transizione energetica favorisca lo sviluppo economico attraverso la creazione di posti di lavoro a livello locale, l’offerta di nuove opportunità imprenditoriali e l’autosufficienza delle comunità isolane. <p> <p> <p> <p>Il Clean Energy for EU Islands Initiative (Dichiarazione politica firmata a Malta nel maggio 2017) della Commissione Europea rappresenta un primo passo estremamente importante per dare avvio a un nuovo modello energetico delle isole, che si spera prenda avvio anche grazie all’istituzione da parte di Bruxelles del Segretariato per la transizione energetica delle isole annunciato il 6 giugno durante la settimana europea dell’energia sostenibile (Eu Sustainable energy week 2018).<p> <p> <p>  <p><p> <p>L’UNIONE FA LA FORZA <p> <p>Per raggiungere le loro ambizioni di sviluppo sostenibile, le isole devono pensare e lavorare insieme, un modo per creare progetti scalabili che possano avere un impatto e attivare un cambiamento radicale, soprattutto su energia, trasporti e acqua. \"Negli ultimi anni, un numero elevato di progetti interessanti sono stati presentati e finanziati dalla Commissione Europea, ma quello che ora consigliamo alle isole è di collaborare su soluzioni innovative che possano essere standardizzate e realizzate su una più ampia scala, unico modo per accedere al mercato. La Commissione europea sosterrà questo approccio fino in fondo. È giunto il momento di attivarsi insieme e ora!”, ha affermato Helmut Morsi, Adviser to the Director and Coordinator for Innovation, European Commission, DG MOVE-B.<p> <p> <p> <p><p><p><p><p><p> <p>UN OSSERVATORIO INTERNAZIONALE PER LE ISOLE <p> <p>Nell’ambito di Greening the Islands è nato un osservatorio internazionale dedicato alle isole, una sorta di piattaforma a cui partecipano attori pubblici e privati, in grado di fornire tutte le informazioni necessarie per affrontare la transizione delle isole verso la sostenibilità. L’Osservatorio mira a stimolare accordi di partenariato e coalizioni per poter utilizzare i fondi pubblici (europei, Banca mondiale, ecc.), realizzare i progetti, elaborare raccomandazioni sulle tabelle di marcia per i piani di decarbonizzazione, non ultimo raccogliere storie di successo e best practice, facendo attenzione a non ripetere errori fatti in passato da altre isole. Greening the Islands Observatory coinvolge le diverse istituzioni che lavorano o che dispongono di dati e informazioni rilevanti sulle isole, tra queste Solar Power Europe, Eurobat, Unef, Italia Solare, Elettricità Futura, Anev, Eurelectric, WindEurope, IDA e Global Solar Council.<p> <p> <p> <p>I MIGLIORI PROGETTI INNOVATIVI PER LE ISOLE <p> <p>Tre i progetti che a livello mondiale hanno vinto il Greening the Islands Awards assegnato da una giuria internazionale composta da Irena, Commissione Europea, Unesco e Avere, e votati online tramite Greeningtheislands.net. per i settori energia, acque e mobilità.<p> <p>   <p> <p>ENERGIA, SANT’ELENA 100% RINNOVABILE <p> <p>Nell’aprile 2022 l’isola di Sant’Elena, nell’Oceano Atlantico meridionale, diventerà autosufficiente al 100% grazie all’energia rinnovabile. L’obiettivo sarà raggiunto grazie alla produzione di energia da fonti rinnovabili, allo stoccaggio e a una strategia finalizzata alla riduzione della domanda tramite prodotti e pratiche più ecologiche ed efficienti. <p> <p><p> <p>L’obiettivo “100% energia rinnovabile” farà di Sant’Elena l’isola leader della sostenibilità tra i Territori d’oltremare britannici. Utilizzando una combinazione di energia solare, eolica e stoccaggio, l’isola ridurrà la propria dipendenza dai combustibili fossili con elevati costi di importazione e dipendenti della volatilità dei prezzi di mercato.<p> <p><p> <p>La prima fase del progetto è stata avviata tra il 2014 e il 2015 con l’ampliamento del parco eolico e la costruzione di un impianto fotovoltaico da 0,5MW. La produzione di elettricità da fonti rinnovabili è passata dal 9%, con un parco eolico costruito alla fine degli anni ’90, al 29% nell’estate del 2015. L‘incremento della quota rinnovabile sul mix elettrico ha generato un aumento della sicurezza degli approvvigionamenti e una riduzione delle sovvenzioni per l’acquisti di combustibili fossili.<p> <p><p> <p>La seconda fase del progetto prevede lo sviluppo di 1,5MW di impianti rinnovabili (0,5 MW di fotovoltaico e 1 MW di eolico) e un sistema di stoccaggio da 1656 kWh che grazie garantirà la fornitura elettrica senza interruzioni. <p> <p> <p> <p><p><p><p><p><p> <p>ACQUA, ECO-LODGE CHUMBE ISLAND CORAL PARK <p> <p>Chumbe Island Coral Park Ltd, organizzazione privata non a scopo di lucro, ha trasformato la piccola e prima disabitata isola di Chumbe, al largo della costa occidentale dello Zanzibar, in una riserva naturale marina e terrestre completamente protetta. L’eco-lodge, composto da sette bungalow, è stata costruito tra il 1994 e il 1998 con moderne tecnologie a basso impatto ambientale. Su tutti i tetti sono presenti sistemi di raccolta dell’acqua piovana, filtrata tramite ghiaia e sabbia prima di essere stoccata in cisterne chiuse e utilizzata nelle docce e nei lavandini. <p> <p>Lo stoccaggio al chiuso consente di evitare il contatto con vettori di malattie quali le zanzare. Le acque reflue provenienti dalle docce e dai lavandini passano attraverso un sistema di fitodepurazione che non prevede l’utilizzo di tecnologie, prodotti e servizi ad elevato consumo energetico per la depurazione dell’acqua. L’energia solare viene utilizzata solo per scaldare l’acqua e fornire elettricità per l’illuminazione, gli elettrodomestici e le prese per la ricarica di batterie. La tecnologia viene utilizzata nei bungalow per gli ospiti, nel centro visitatori e in tutti gli alloggi dello staff. I rifiuti organici vengono decomposti e trasformati in una sostanza secca ricca di nutrienti. Il processo di compostaggio aerobico viene alimentato da un sofisticato sistema di areazione che utilizza piccole ventole a energia eolica montate all’estremità dei tubi di ventilazione delle camere di compostaggio, creando un sistema di areazione necessario per la digestione aerobica dei rifiuti umani ed organici. <p> <p> <p> <p>MOBILITÀ, A HELGOLAND IL PRIMO TRAGHETTO A GAS NATURALE LIQUEFATTO <p> <p>Nel 2012 la Municipalità di Helgoland ha indetto una gara d’appalto per un servizio di traghetti da e per l’isola con l’obiettivo di costruire una nuova nave con tecnologie moderne che garantissero il più basso livello di emissioni. Il vincitore della gara, Reederei Cassen Eils, ha costruito l’MS Helgoland, la prima nave battente bandiera tedesca a utilizzare come fonte principale il gas naturale liquefatto. L’MS Helgoland è entrata in servizio nel 2015, tra i porti di Cuxhaven e Helgoland ed è il traghetto per il trasporto di passeggeri e merci più utilizzato nell’arcipelago, tanto che tra il 2016 e 2017 oltre 100mila passeggeri hanno utilizzato questo sistema di trasporto moderno e a basso impatto ambientale.<p> <p> <p> <p>La giuria di The Greening the Islands ha assegnato un premio speciale per la sostenibilità delle isole all’Isola di Boracay nelle Filippine, per la decisione di chiudere al turismo per un periodo di sei mesi per proteggere l’ambiente e consentire all’isola di riparare ai danni ambientali subiti. Ogni anno Boracay ospita 2 milioni di persone e il governo deve ripulire l’isola e far sì che torni ad un livello di impatto umano adeguato alla propria capacità naturale. Il governo ha dichiarato l’isola “zona critica” e sta avviando la demolizione di edifici costruiti in aree fragili o a elevato impatto sull’ecosistema. <p> <p> <p> <p> <p> <p> <p> <p><p> <p> <p><p> <p>", "time": "2018-08-08T02:00:00+01:00", "type": "scienza"}
{"title": "Ponza, trovata plastica anche nelle meduse ", "url": "https://www.lastampa.it/2018/08/09/scienza/ponza-trovata-plastica-anche-nelle-meduse-75kFpQaK3y5GM1RvCxGfUM/pagina.html", "review": "", "content": "<p> <p>Il sospetto c’era già da tempo, dal momento che l’inquinamento a opera della plastica rappresenta una delle minacce più gravose per l’ecosistema marino. Adesso c’è anche la conferma: oltre ai pesci di grande taglia e ai molluschi filtratori (cozze, ostriche, vongole), anche le meduse non sono immuni da questo rischio. Un aspetto di cui tenere conto, sebbene non finiscano direttamente sulle tavole degli italiani. Le meduse rappresentano infatti una parte considerevole della dieta dei grandi vertebrati, quali tartarughe marine e pesci, comprese anche specie rilevanti dal punto di vista commerciale: come tonno e pesce spada. E il fatto che la scoperta sia avvenuta a poche miglia dalle nostre coste, non permette di stare tranquilli nemmeno rispetto al pescato locale.<p> <p><p> <p>LA SCOPERTA AL LARGO DI PONZA  <p> <p>È stato un gruppo di ricercatori italiani, col contributo di Alezander Semenov, a capo della stazione di biologia marina dell’Università Lomonosov di Mosca, a rilevare per la prima volta la presenza di frammenti di plastica nel corpo di questi invertebrati marini. La ricerca, pubblicata sulle colonne della rivista «Nature Scientific Reports» è stata condotta su esemplari di Pelagia noctiluca (la specie di meduse più presente nel Mediterraneo) prelevati in uno specchio d’acqua limitrofo all’isola di Ponza: in un’area caratterizzata da un accumulo di rifiuti marini formata dalla convergenza di correnti superficiali. Durante le attività subacquee, i ricercatori hanno osservato diverse meduse che interagivano con i rifiuti marini presenti in sospensione. La raccolta e analisi di alcuni esemplari ha confermato la presenza di frammenti di natura sintetica all’interno delle loro cavità gastrovascolari. Un’evidenza che ha permesso di ipotizzare la capacità delle meduse di ingerire rifiuti plastici marini, probabilmente riconoscendoli come prede a causa delle proprietà chimico-fisiche intrinseche delle plastiche.<p> <p><p> <p><p><p><p><p><p> <p><p> <p>INGESTIONE DI PLASTICA: LE CONSEGUENZE PER LA FAUNA MARINA <p> <p>L'ingestione di plastica, già documentata per 233 specie di vertebrati marini, è associata a danni fisici: dal blocco intestinale alla perdita di appetito, fino alla possibile tossicità dovuta all’accumulo di sostanze tossiche nell’organismo che possono determinare una pesante interferenza in processi quali la crescita, lo sviluppo, il metabolismo e le funzioni riproduttive. In mare, i grandi frammenti di plastica, noti come macroplastiche, possono rappresentare un pericolo per molti animali marini, i quali si indeboliscono e muoiono in seguito all’ingestione delle plastiche o intrappolamento nelle stesse per soffocamento, annegamento e disfunzioni alimentari. Sono ben dodici milioni le tonnellate di rifiuti di plastica che finiscono ogni anno negli oceani di tutto il mondo, secondo una stima diffusa di recente attraverso le colonne di «Science» . Prima delle meduse, le ultime specie a finire nel mirino dei ricercatori erano state le ostriche. In uno studio pubblicato sulla rivista « Proceedings of the National Academy of Sciences (Pnas)», un gruppo di ricercatori transalpini e belgi ha osservato che le ostriche che si cibavano di questi frammenti di microplastica, delle dimensioni del fitoplancton, dopo due mesi producevano un numero sensibilmente inferiore di ovociti e spermatozoi (con motilità ridotta). Un dato che, rispetto a quello rilevato nel gruppo di controllo, aveva poi determinato una riduzione del 41 per cento della prole. Una conseguenza pesante: per la fauna marina, ma pure per il palato, vista la loro grande versatilità in cucina.<p> <p><p> <p>NESSUN RISCHIO (AL MOMENTO) DOCUMENTATO PER L’UOMO <p> <p>Al momento, non ci sono le prove che il consumo di queste specie animali arrechi un danno alla salute dell’uomo: questo è quanto riportato dalla Fao nel 2016, con la possibile spiegazione che, quando mangiamo il pesce, non portiamo a tavola anche il suo stomaco. Nel tempo, però, si potrebbe presentare il problema dell’eccessiva assunzione di sostanze inquinanti. Motivo per cui non è il caso di cantare vittoria, anzi occorre porre subito rimedio a questo scempio: per la salute del mare e di chi lo abita, oltre che con ogni probabilità pure della nostra.<p> <p><p> <p>@fabioditodaro <p> <p> <p> <p> <p> <p> <p> <p><p> <p> <p><p> <p>", "time": "2018-08-09T02:00:00+01:00", "type": "scienza"}
{"title": "La centrale dei desideri all’incontrario va ", "url": "https://www.lastampa.it/2018/07/14/scienza/la-centrale-dei-desideri-allincontrario-va-yPqpolw3NIpmvHgRAlsoNL/pagina.html", "review": "", "content": "<p> <p>Fonte: NATURE <p> <p><p> <p>È come se andare contromano in autostrada non ti costasse la vita e neanche una super multa, ma, anzi, vita integra come prima e pure un bel premio. Oppure, è come se essere aggredito e preso a ceffoni non si risolvesse in ecchimosi e fratture, ma, al contrario, in una dose di un elisir ringiovanente. È il mondo al contrario, quello che si sta sperimentando a pochi passi da Houston, in Texas, dove da una cosa brutta sta per uscire una cosa bella. <p> <p><p> <p>In tutto il mondo le centrali termoelettriche “mangiano” miscele più o meno combinate di gas (aria e gas naturale), fanno girare le turbine e restituiscono energia con uno scarto residuale di anidride carbonica nell’atmosfera. Il progresso della scienza, dalle prime turbine a gas degli anni ‘40 fino alla ultime “a ciclo combinato” (una alimentata a gas e, in successione, una seconda a vapore generato dai gas combusti della prima fase), è stato nel solco di una restituzione massima di energia e minima di carbonio.<p> <p><p> <p>Nella centrale prototipo di La Porte si sperimenta il traguardo massimo possibile. L’utilizzo, come “fluido di lavoro” dell’anidride carbonica pura (diossido di carbonio), ovvero proprio ciò che le centrali convenzionali emettono come sottoprodotto nell’atmosfera. Ex malo bonum, diceva Sant’Agostino, 1600 anni fa. E sarebbe proprio così: dal male il bene. Qualora, a fine sperimentazioni, la centrale dovesse operare, sarebbe un incredibile successo dell’uomo sulla natura: prendere combustibili fossili inquinanti (la CO2 è il derivato della combustione), ne estrai energia, con zero emissioni nocive. <p> <p><p> <p>La centrale della Net Power, società della North Carolina, infatti, reimpiega – generando quindi un extra-profitto - anche quella parte di anidride carbonica che pur rimarrà come sottoprodotto. Il tutto a costo zero, mentre finora la “cattura e il sequestro” del carbonio emesso era un sovracosto per le centrali convenzionali e costituiva un perdita del 20% della produzione elettrica. <p> <p><p> <p>È una centrale unica al mondo, dunque, che si stacca anche da altre elettro-avanguardie negli Stati Uniti. In effetti, altri impianti di ultima generazione fanno passi in avanti consistenti nel sequestro della CO2, come la centrale di Petra Nova, per ironia della sorte sempre a Houston, la quale però ha avuto bisogno di ingenti fondi statali ed è costata 1 miliardo di dollari, quasi 6 volte di più della vicina Net Power. <p> <p><p> <p>Quest’ultima è, invece, frutto di soli capitali privati statunitensi doc, provenienti da tre società che hanno investito 140 milioni di dollari e che, sempre nella logica del “controcorrente”, riceveranno contributi pubblici “dopo”, come premio del ciclo di sequestro degli inquinanti. Iper-veloce la realizzazione dell’impianto: progetto chiuso nel 2016, primo mattone nella primavera 2017. “Tutto sta funzionando bene” dicono gli ingegneri. Il termine dei test è previsto a breve e la produzione di energia dovrebbe scattare a fine anno.<p> <p><p> <p>* quoted business (www.quotedbusiness.com)  <p> <p> <p> <p> <p> <p><p> <p> <p><p> <p>", "time": "2018-07-14T00:00:00+01:00", "type": "scienza"}
{"title": "Oliverio: “Il turismo in Calabria torna a crescere” ", "url": "https://www.lastampa.it/2018/07/12/scienza/oliverio-il-turismo-in-calabria-torna-a-crescere-oCy7wsgjBYPb9S1hb8twjK/pagina.html", "review": "", "content": "<p> <p> <p> <p>“Dopo un decennio complesso, il turismo in Calabria è tornato a crescere e tutti gli indicatori segnalano una ripresa dell’economia”. Ottimismo nelle parole del presidente della Regione Calabria, Mario Oliverio, recentemente ospite, durante il Festival di Spoleto, dell’affollatissimo evento denominato “gli incontri di Paolo Mieli” ideati cinque anni fa dal Gruppo di Comunicazione Hdrà, guidato da Mauro Luchetti e Marco Forlani e che porta, al sessantunesimo Festival dei Due Mondi, questa consolidata rassegna di conversazioni “one to one” condotte ogni anno dal noto giornalista. <p> <p><p> <p>“Dopo anni in Parlamento – ha raccontato Oliverio davanti ad una affollatissima platea molto attenta - ho deciso di tornare in Calabria e mettere a disposizione le esperienze maturate a Roma a beneficio di una Regione che necessita di cure speciali. Negli anni Novanta è giunta al suo culmine, secondo me, la parabola caratterizzata dal prevalere degli egoismi territoriali, a partire dalle istanze portate allora dalla Lega, che hanno sortito un allargamento del gap tra nord e sud su tutti gli indicatori sociali. La Calabria è stata la regione che ha sofferto di più di questa divaricazione, soprattutto in termini di occupazione, servizi, infrastrutture, soprattutto in confronto con altre regioni del meridione. Ora, fortunatamente, vedo una inversione di tendenza percepita anche da chi viene in Calabria sporadicamente o per ragioni di turismo. <p> <p> <p> <p>Uno dei temi più controversi è invece quello dei flussi migratori. E la Calabria fa parte di quelle zone che più sono coinvolte dal fenomeno. “Dobbiamo avere il coraggio di andare controcorrente– ha spiegato Oliverio a Paolo Mieli. In questo momento in cui i flussi dal sud del mondo sono al centro del problema la Calabria si assume allo stesso tempo un ruolo attivo e uno metaforico. Chi,storicamente, è stato costretto ad andare via, sa meglio di altri che cosa vuol dire tornare. In Calabria abbiamo l’esempio virtuoso di Riace, un piccolo comune (noto soprattutto per il ritrovamento dei bronzi) svuotato e abbandonato da anni e in cui le unità immobiliari sono state recuperate con la collaborazione di diverse etnie che hanno proficuamente unito gli sforzi. Lì è nato un vero e proprio laboratorio di accoglienza e integrazione; un esempio replicabile. <p> <p> <p> <p>Io credo che rispetto a fenomeni come quelli che stiamo vivendo oggi servano risposte diverse, a questa omologhe, per poter dare risposte concrete e pratiche. Di tutto abbiamo bisogno in Calabria, meno che di parole al vento. C’è bisogno di una risposta che crei le basi per un nuovo rapporto con il sud del Mediterraneo”. <p> <p> <p> <p>Qualche parola, infine, Oliverio l’ha voluta spendere per la difficile fase che sta vivendo il Partito Democratico. Il suo partito. “La difficoltà che oggi vive il Pd, e non soltanto il Pd – secondo Oliverio - è di ordine generale e deve essere affrontata recuperando alcuni cardini fondamentali. Va recuperata la visione di un soggetto collettivo animato da una missione che abbia un orizzonte. In questi anni c’è stata un’attenuazione dell’orizzonte, e questo non ce lo possiamo permettere”. <p> <p> <p> <p>Rimane scolpita nella memoria dei presenti, alla fine dell’incontro –e probabilmente rappresenterà un originale punto di partenza per un innovativo scambio tra le regioni del nostro paese- la sensazione positiva di scoprire che sia possibile, per presentare le eccellenze e lo “stato dell’arte” di una regione, chiedere asilo e palco ad un’altra. Dopo un primo momento di spaesamento il pubblico presente durante l’intervista ha metabolizzato le solo apparentemente originali ragioni della scelta del Presidente della Regione Calabria di raccontare il proprio territorio a centinaia di chilometri di distanza e non perché “nemo propheta in patria” ma perché, la proverbiale lunghezza della nostra penisola in realtà, in certi casi, è solo un effetto ottico. <p> <p> <p> <p> <p> <p><p> <p> <p><p> <p>", "time": "2018-07-12T16:42:32+01:00", "type": "scienza"}
{"title": "Addio a piatti, posate e cannucce di plastica ", "url": "https://www.lastampa.it/2018/07/13/scienza/addio-a-piatti-posate-e-cannucce-di-plastica-s04Kk4efJuX9EyHwxcybDK/pagina.html", "review": "", "content": "<p> <p>Tra i suoi primi annunci da ministro dell’Ambiente del governo gialloverde, c’era stato quello sull’intenzione di bandire l’utilizzo delle confezioni di plastica negli edifici pubblici. Un divieto al quale, non troppo in là, Sergio Costa ha intenzione di aggiungere una serie di misure contro la plastica monouso, non solo dentro i palazzi delle istituzioni ma con norme generali di legge, secondo l’idea di prevenire e ridurre il loro impatto sulla salute umana e sugli ecosistemi.  <p> <p>A partire dal mare, dove l’85% dei rifiuti presenti è composto proprio da plastiche, con 8,3 milioni di tonnellate l’anno stimati.  <p> <p>  <p> <p>E così, dopo i sacchetti, diremo addio anche a piatti, posate e cannucce. Si punta a vietare la commercializzazione di una serie di specifici manufatti, a promuovere il vuoto a rendere, fino a una stretta sui contenitori per cibi e bevande usa e getta e a interventi sul mondo della pesca.  <p> <p>Intervenendo dalla sede galleggiante dell’associazione Marevivo in occasione del lancio dell’ottava edizione di «Mediterraneo da remare» (la campagna nazionale di sensibilizzazione alla tutela del Mare Nostrum, promossa dalla Fondazione UniVerde), Costa ha spiegato che una delle primissime leggi che intende incardinare è «quella sul mare e la plastica, prima che ci obblighi l’Unione europea». Proprio da Marevivo era arrivata una richiesta in tal senso, con la proposta sottoposta al nuovo governo di rendere effettivi in Italia – ancor prima che vengano approvati a livello europeo, e ci vorranno dai 3 ai 4 anni – i contenuti a cui si ispira la proposta di direttiva della Commissione Ue presentata a fine maggio. Sergio Costa ha sposato l’iniziativa e punta a presentare un testo entro la fine dell’estate. <p> <p>  <p> <p>Nella proposta europea c’è l’intenzione di vietare del tutto i prodotti   per i quali esistono alternative in altri materiali: piatti e posate prima di tutto; cannucce; mescolatori per bevande; aste da attaccare a sostegno dei palloncini. Altri prodotti, come assorbenti, salviette inumidite e gli stessi palloncini dovranno essere immessi sul mercato solo se riportano in etichetta le modalità corrette di smaltimento, la loro incidenza negativa in caso di abbandono nell’ambiente e l’avvertimento che contengono plastica.  <p> <p> <p> <p>Marevivo chiede che questi divieti arrivino in Italia all’inizio del 2020. La proposta europea prevede che i contenitori di bevande, come le bottiglie in plastica, potranno essere ammessi solo se i tappi restano attaccati, ad esempio con una linguetta, per evitare una doppia dispersione.  <p> <p> <p> <p>Di ritorno dal Consiglio Ue del 25 giugno a Lussemburgo, il ministro Costa aveva scritto su Facebook di essere convinto «che la vera ed unica soluzione sia la riduzione e poi l'eliminazione della plastica monouso in ogni sua forma». Ma verso che direzione andrà il nuovo provvedimento? <p> <p>  <p> <p>  <p> <p> <p> <p> <p><p> <p> <p><p> <p>", "time": "2018-07-13T09:56:00+01:00", "type": "scienza"}
{"title": "Pale eoliche in mare, in Italia è sempre “no” ", "url": "https://www.lastampa.it/2018/07/12/scienza/pale-eoliche-in-mare-in-italia-sempre-no-ClPCLkF2ty3fr5z8YhvSyN/pagina.html", "review": "", "content": "<p> <p>Ottomila chilometri di coste. È questo il patrimonio a nostra disposizione, ma che non usiamo per clima e ambiente. Sull’eolico marino, quello offshore, infatti, siamo indietro rispetto all’Europa, dove sono già in produzione 3.589 turbine per oltre 12 GW. Ed è un mercato in crescita: sono previsti, infatti, 3,1 GW di nuove installazioni all’anno, l’equivalente di oltre 1.000 pale. E l’Italia avrebbe buone possibilità di inserirsi in questo mercato, visto che le tecnologie e le capacità di ricerca e produttive, per sviluppare un’inedita versione dell’eolico offshore per il Mediterraneo ci sono, nonostante il numero delle nostre pale funzionanti ora sia zero.<p> <p><p> <p> «L’eolico offshore per il Mediterraneo è diverso da quello per i mari del Nord - dice Domenico Borrello, presidente di Owemes, l’associazione dell’eolico offshore - Noi abbiamo fondali profondi e bassa ventosità, mentre al Nord è l’opposto». Questa differenza permetterebbe all’Italia di partire alla pari nella competizione del nuovo offshore, ma ci sono difficoltà, a cominciare da quelle autorizzative.<p> <p><p> <p>I no surreali  <p> <p> L’offshore, infatti, è bocciato per motivi paesaggistici in tutto lo Stivale. Il Molise ha fermato 54 turbine a 8 chilometri dalla costa, mentre la Sicilia ne ha bloccate 38 a 4 dalla costa, davanti al petrolchimico di Gela, anche perché per la Sopraintendenza «l’area fu teatro di numerose battaglie navali dal IV sec. a.C.». <p> <p>Ma una nota positiva c’è, ed è quella del primo parco offshore d’Italia autorizzato, con 9 anni di ritardo, a Taranto. L’autorizzazione per 10 turbine, chiesta nel 2009, è stata rallentata da un intrico amministrativo fatto di Autorizzazione Unica,VIA e VAS, incrociate con la Concessione demaniale marittima. «È un iter separato che non tiene conto dell’Autorizzazione Unica - dice Luigi Severini, ideatore dell’impianto - che complica il quadro autorizzativo». <p> <p><p> <p>Taras a cavallo del delfino <p> <p>Ad autorizzazione arrivata nel 2013, ecco scattare i ricorsi del Comune per motivi paesaggistici, supportati dalla Soprintendenza che scrive: «Il mare assume un ruolo centrale, legato alle origini mitologiche della città che vedono in queste coste sbarcare Taras a cavallo di un delfino». Il parco offshore andrebbe realizzato davanti l’acciaieria dell’Ilva e il Comune perde tutti i gradi di giudizio, anche per un raro pronunciamento del Ministero dei Beni Culturali che conferma che «il parco eolico non è dissonante rispetto all’attuale condizione dell’area, i cui valori restano preservati». <p> <p><p> <p>E subito dopo arrivano gli investitori internazionali. Renexia del Gruppo Toto, che ha investito negli Usa 15 miliardi di dollari sull’offshore, acquista l’impianto. E l’eolico, anche offshore, per Taranto, e l’Italia, è un’opportunità. «A Taranto c’è una grande disponibilità di addetti in meccanica. - conclude Borrello - Questo primo impianto “vetrina” può essere il volano per ripensare l’economia del territorio investendo nel settore». A Taranto, poi, c’è anche un porto, adatto alle pale eoliche. I Paesi del sud del Mediterraneo e quelli del Golfo stanno investendo miliardi in rinnovabili, eolico compreso. L’occasione c’è; basta volerla cogliere. <p> <p><p> <p> <p> <p> <p> <p><p> <p> <p><p> <p>", "time": "2018-07-12T13:32:41+01:00", "type": "scienza"}
{"title": "Supermercati, quando il sottocosto uccide ", "url": "https://www.lastampa.it/2018/08/08/scienza/supermercati-quando-il-sottocosto-uccide-BqpcxmZMPy7q55JaH8nJnJ/pagina.html", "review": "", "content": "<p> <p>Quando sugli scaffali dei supermercati troneggiano bottiglie di pomodoro a poche decine di centesimi, non sempre ci si interroga sull’insostenibilità di quel prezzo, spesso imposto dalla Grande distribuzione ancor prima della raccolta del prodotto.<p> <p> <p> <p>Secondo la denuncia dell’associazione Terra!, Eurospin avrebbe acquisito 20 milioni di bottiglie di passata di pomodoro a 31,5 centesimi l’una tramite un’asta on line al doppio ribasso. Si tratta di un meccanismo delle aste, lanciate dal discount, che consiste nell’assegnare il contratto di fornitura all’azienda che offre il prezzo inferiore dopo due gare, in cui la base d’asta della seconda è il prezzo minore raggiunto durante la prima. <p> <p> <p> <p>In questo modo le industrie di trasformazione del pomodoro si trovano sottoposte ad una forte competizione, al punto da vendere sottocosto un prodotto che spesso non hanno ancora acquistato dalla parte agricola. Questo significa che il prezzo del pomodoro, come di altri prodotti alimentari, viene deciso dai supermercati prima della stagione di raccolta, e quindi tutta la contrattazione che segue tra industriali e agricoltori si muove dentro quei parametri, con possibilità di margine estremamente ridotte.<p> <p> <p> <p>«Le aste al doppio ribasso della Grande distribuzione costringono i fornitori ad un gioco d’azzardo senza vincitori – dichiarano Fabio Ciconte, direttore di Terra! e Ivana Galli, Segretaria Generale della Flai CGIL – Una pratica sleale che deve essere vietata per legge, perché impoverisce tutta la filiera agroalimentare. Sui campi di tutta Italia denunciamo da anni lo sfruttamento del lavoro e il caporalato, ma per evitarli è necessario anche intervenire a monte della filiera, dove i potenti gruppi della distribuzione determinano la sorte di chi produce il cibo».<p> <p> <p> <p>Secondo l’Autorità garante della concorrenza, in Italia la GDO catalizza il 72% degli acquisti alimentari: poche grandi aziende governano il settore, saturando il mercato della distribuzione e occupando una posizione di potere nei confronti degli altri comparti, come l’industria e l’agricoltura. <p> <p> <p> <p>La pressione sui fornitori si esercita tramite l’imposizione di sconti fuori contratto, promozioni decise unilateralmente, contributi per il posizionamento sugli scaffali o per l’apertura di nuovi punti vendita. Ma la più preoccupante fra le pratiche di compressione del prezzo è proprio l’asta on line al doppio ribasso.<p> <p> <p> <p>Lo scorso anno, con la campagna #ASTEnetevi, Terra!, Flai CGIL e l’associazione daSud avevano ottenuto un Protocollo contro le aste al doppio ribasso e la trasparenza di filiera, sottoscritto da Ministero delle Politiche agricole e forestali, Federdistribuzione e Conad, che impegnava la GDO a bandire tale modalità di acquisto. Tuttavia alcuni gruppi – tra cui Eurospin – non hanno voluto abbandonare questa pratica sleale e dal forte impatto economico sull’intera catena produttiva.<p> <p> <p> <p>«È venuto il momento che il Mipaaf si attivi per chiedere il rispetto del Protocollo firmato l’anno scorso e mettere definitivamente fuori legge questo metodo di acquisto dei prodotti alimentari – concludono Galli e Ciconte – Ne va della sostenibilità economica e sociale dell’agricoltura. Contrastare lo strapotere della GDO è un passo molto importante per garantire condizioni più eque a chi produce e raccoglie il nostro cibo».<p> <p> <p> <p> <p> <p> <p> <p><p> <p> <p><p> <p>", "time": "2018-08-08T02:00:00+01:00", "type": "scienza"}
{"title": "Auto elettrica: investimenti e nuovi posti di lavoro in Cina. E l’Europa? ", "url": "https://www.lastampa.it/2018/07/20/scienza/auto-elettrica-investimenti-e-nuovi-posti-di-lavoro-in-cina-e-leuropa-7it4mxdGAGe0uozAtARvRM/pagina.html", "review": "", "content": "<p> <p>Nell'ultimo anno la Cina ha investito 21,7 miliardi di euro nella produzione di veicoli elettrici (EV), mentre l'Europa solo 3,2, questi le cifre  elaborate da Transport &amp; Environment (T&amp;E) a partire dagli annunci delle case automobilistiche europee. La Cina produce un terzo in più di automobili rispetto all'Europa ( 23,5 milioni di autovetture prodotte nel 2017 e 17 milioni in Europa) per cui le dimensioni del mercato non spiegano l'enorme disparità di investimenti. L'ambizioso mandato della Cina, che impone ai costruttori automobilistici di produrre veicoli elettrici sul suo territorio, è un fattore chiave per gli investimenti nei veicoli elettrici, che oggi manca in Europa.<p> <p> <p> <p>La politica cinese in materia di veicoli puliti - il \"mandato per i veicoli a energia nuova\" - prevede che i costruttori di automobili ottengano crediti per la produzione di veicoli elettrici equivalenti al 10% del mercato complessivo delle autovetture nel 2019 e al 12% nel 2020. Considerando la struttura del credito, l'obiettivo per il 2020 si tradurrebbe in veicoli a zero emissioni pari a circa il  4% dei veicoli venduti. Nel novembre dello scorso anno, la Commissione europea ha proposto nuovi obiettivi di riduzione delle emissioni di CO2 delle autovetture del 15% e del 30% rispettivamente nel 2025 e nel 2030, ma non ha posto nessun obiettivo significativo sulle vendite di veicoli a zero emissioni. I ministri dell'ambiente dell'UE si incontreranno lunedì prossimo (25 giugno) per discutere le ambizioni della proposta e molti paesi dovrebbero spingere per un suo rafforzamento. <p> <p><p> <p>Le principali associazioni ambientaliste italiane, Greenpeace, Legambiente, WWF, Kyoto Club, Fondazione per lo sviluppo sostenibile e Cittadini per l'Aria hanno  invitato il Ministro Sergio Costa a introdurre obiettivi di vendita obbligatori per i veicoli Low e Zero Emission e a sostenere obiettivi più ambiziosi di riduzione delle emissioni di CO2 di auto e furgoni, in linea con gli obiettivi dell'accordo di Parigi.<p> <p><p> <p>Veronica Aneris, rappresentante italiano di Transport &amp; Environment, dichiara: \"La voce delle associazioni ambientaliste italiane sulla tecnologia necessaria per il futuro dei trasporti italiani è chiara: bisogna convergere verso la produzione di veicoli a zero emissioni. A tal fine, e per garantire posti di lavoro nel settore automobilistico in Europa e non in Asia, il Parlamento europeo e i governi dell'UE devono fissare un obiettivo vincolante di riduzione del 20% delle emissioni di CO2 per il 2025 ed uno sulle vendite di veicoli elettrici. Il mandato per i veicoli a emissioni zero introdotto dalla Cina lo scorso anno è il fattore principale della sua leadership nel settore della mobilità elettrica, ma non è troppo tardi perché l'Europa recuperi il suo ritardo\".<p> <p><p> <p>Volkswagen, Daimler e Renault-Nissan stanno gareggiando per investire nella produzione cinese di veicoli elettrici. Il più grande produttore automobilistico europeo, il Gruppo Volkswagen, è in testa con una joint venture da  10 miliardi di euro con la cinese Anhui Jianghuai nell'ambito dell'iniziativa Roadmap E per aumentare le vendite di veicoli elettrici a 1,5 milioni di euro entro il 2025. Nissan ha promesso 8 miliardi di euro come parte di una joint venture con Renault e Dongfeng nel tentativo di diventare il principale produttore di veicoli elettrici in Cina. Daimler AG si è associata con la cinese BAIC in una joint venture da 1,6 miliardi di euro per aumentare la produzione di veicoli elettrici Mercedes nel nuovo stabilimento di Pechino. <p> <p><p> <p>Le case automobilistiche sono state chiare su come il forte mandato cinese sui veicoli rappresenti il driver principale dei loro investimenti. Un portavoce della Volkswagen ha dichiarato a  Bloomberg che tale politica “si adatta perfettamente alla nostra tabella di marcia per i veicoli elettrici annunciata di recente”. A seguito della sua decisione di produrre la Mini elettrica in Cina, BMW ha detto che stava seguendo un assioma chiave del business: \" La produzione segue il mercato\".<p> <p><p> <p>Un recente studio di Cambridge Econometrics - promosso da BMW, Renault-Nissan, Valeo, ABB, sindacati, gruppo consumatori BEUC e associazioni ambientaliste - ha concluso che 206.000 posti di lavoro netti potrebbero essere creati nell'UE dal passaggio dai veicoli a combustibili fossili a quelli alimentati da energie rinnovabili entro il 2030 [1]. Ma affinché ciò accada sono necessarie norme severe che spingano l'industria a investire in questo settore. T&amp;E stima che se in Europa nel 2030 le automobili elettriche venissero per la maggior parte importate, un terzo dei posti di lavoro nel settore manifatturiero andrebbe perso. <p> <p><p> <p>Raimondo Orsini, Direttore della Fondazione per lo Sviluppo Sostenibile, ha detto: “L’Europa non può perdere il treno della green economy e lasciare alla Cina la crescita dei green jobs. L’auto elettrica, su cui tutti i produttori stanno investendo nel mondo, deve essere prodotta in Europa con quote ragionevoli e non marginali. Siamo in un momento cruciale e la partita si può ancora vincere, ma servono le giuste politiche industriali”.<p> <p><p> <p>Le automobili e i furgoni sono responsabili dei due terzi delle emissioni di carbonio prodotte dai trasporti, il settore con le emissioni più elevate dell'UE, con il 27% delle emissioni totali di CO2. I trasporti sono l'unico settore il cui impatto sul clima è aumentato dal 1990. <p> <p><p> <p>Anna Gerometta “Per evitare che si ponga in futuro l’odioso ricatto fra lavoro e ambiente sono necessarie – oggi - politiche lungimiranti e tempestive per favorire le nuove tecnologie e la competitività dell’industria europea nel mondo. Che si passi al trasporto elettrico dove e nella misura in cui questo è necessario – senza escludere altre forme di mobilità ad ancor minore impatto - è oggi un passo inevitabile, per migliorare l’aria e ridurre l’impatto dell’inquinamento atmosferico nel nostro paese”. <p> <p><p> <p> <p> <p> <p> <p><p> <p> <p><p> <p>", "time": "2018-07-20T02:00:00+01:00", "type": "scienza"}
{"title": "Rischio estinzione per i cetacei usati come esche ", "url": "https://www.lastampa.it/2018/07/20/scienza/rischio-estinzione-per-i-cetacei-usati-come-esche-hJNPD5ruTIL42axVTVxXWI/pagina.html", "review": "", "content": "<p> <p>Dugonghi, leoni marini, delfini e altri cetacei sono utilizzati come esche per la pesca di specie ittiche ad alto interesse commerciale. Questo è quanto emerge da un report recente, pubblicato su “Frontiers in Marine Science” ,  che fa luce su un fenomeno poco indagato dalla letteratura scientifica, ma i cui numeri costituiscono un campanello d’allarme per la conservazione. Dal 1970, in 33 paesi (soprattutto Asia e America Latina), migliaia di animali appartenenti a 42 specie di mammiferi sono stati uccisi e fatti a pezzi per diventare esche per altri animali.  <p> <p> <p> <p>“Si tratta di fenomeni di pesca illegale nell’ambito della pesca locale, che è molto difficile tracciare”, spiega Emanuela Fanelli, professore associato di ecologia dell’Università Politecnica delle Marche.<p> <p><p> <p><p><p><p><p>ERMBRA<p> <p><p> <p>È complesso, comunque, distinguere tra la pesca target – ovvero quella effettuata intenzionalmente e diretta al mammifero marino- e quella derivante dal bycatch, ovvero quei cetacei accidentalmente trovati morti nelle reti da pesca e poi sfruttati come esche. “I cetacei rappresentano un’esca economica per molte popolazioni, che non hanno alternative alla fame. Inoltre, il grasso dei cetacei resiste in mare continuando a produrre odore e diventa quindi un’esca ottimale, perché può essere utilizzato efficacemente nelle longline”, spiega Fanelli.<p> <p> <p> <p>Lo studio fa riferimento a dati di almeno 10 anni fa, le informazioni fornite coprono un lasso temporale di circa 15 anni, dagli anni Novanta al 2005-2008. “Questo è ovviamente un limite, ma raccogliere dati sulla pesca illegale rappresenta una sfida non da poco: soprattutto nei paesi in via di sviluppo, dove i meccanismi sottostanti al settore sono spesso caratterizzati da scarsa trasparenza. Una piccola comunità locale non ha sempre la possibilità di scegliere: i procacciatori che commissionano prodotti ittici potrebbero costituire infatti l’unica entrata per queste persone, che devono decidere se adeguarsi alle pressioni – lecite o meno- del committente o non avere alcuna entrata economica. Anche per questo è facile immaginare che i dati qui riportati siano sottostimati”, continua l’esperta. <p> <p><p> <p><p><p><p><p>ERMBRA<p> <p><p> <p>La pesca illegale dei delfini in Perù, ad esempio, ha subito un’impennata dopo la crisi dell’anchoveta (Engraulis ringens), nel 1976, i cui stock sono crollati a causa della pessima gestione che non ha tenuto conto delle fluttuazioni ambientali dovuti al Niño. <p> <p>Il quadro fornito dallo studio è allarmante: 11 specie delle 42 segnalate dallo studio sono infatti classificate da IUCN come a rischio di estinzione. “Il vero dato allarmante, comunque, è un altro: 19 delle specie prese in esame dallo studio sono data deficient, ovvero non si possiedono sufficienti dati per effettuare una stima del numero degli individui esistenti. È possibile che tra queste 19 ci siano altre specie in stato di vulnerabilità ecologica o che già rischiano l’estinzione”, spiega. In molti dei paesi considerati dallo studio (vengono citati anche paesi del Mediterraneo, tra cui Spagna, Malta e Italia) i mammiferi marini vengono utilizzati come esche per la cattura degli squali, attività volta per lo più ad alimentare il mercato illegale delle pinne. “La domanda arriva soprattutto dai paesi orientali, economie in forte crescita. Data la rapida ascesa di queste economie e l’ampliarsi della quantità e della qualità della domanda, il fenomeno potrebbe intensificarsi nel prossimo futuro”. <p> <p><p> <p><p><p><p><p>ROBRUS<p> <p><p> <p>Non sono solo le specie utilizzate come esche ad essere a rischio estinzione: come illustra la ricerca, i mammiferi marini vengono utilizzati per la pesca di alcune tipologie di cernie, crostacei e squali, tra cui lo squalo tigre, che a oggi risultano essere vulnerable o critically endangered per IUCN. “L’apparato di pesca così descritto dev’essere totalmente riconvertito: al di là dell’aspetto conservazionistico, la rimozione dei predatori apicali ha effetti a cascata su tutta la rete trofica”, osserva l’esperta.<p> <p><p> <p>Cambiare lo stato attuale delle cose potrebbe essere possibile, grazie a programmi di educazione ambientale e progetti di citizen science, che “non sono però facili da avviare in luoghi dove l’alternativa è la fame. Bisognerebbe orientare diversamente la pesca, fornire strumenti di pesca differenti per pescare ad esempio gli sgombri, le cui carni grasse posso costituire un'alternativa efficace all'uso dei cetacei. Non è però sufficiente lavorare sulla comunità locale, bisogna agire sui consumi alimentari. Non è un obiettivo impossibile: nel Mediterraneo si consumavano tartarughe, ora la specie è protetta”, continua. <p> <p><p> <p><p><p><p><p>ROBRUS<p> <p><p> <p>In molti dei paesi considerati, inoltre, sarebbe necessario intervenire sui framework normativi, fornendo ai locali possibili alternative economiche, come quelle relative al turismo responsabile: “Le Maldive costituiscono una case history di successo in tal senso, il governo è riuscito a convertire pescatori che spesso attuavano pratiche illegali in professionisti del turismo responsabile”, conclude. <p> <p><p> <p> <p> <p> <p> <p><p> <p> <p><p> <p>", "time": "2018-07-20T02:00:00+01:00", "type": "scienza"}
{"title": "Europa: 50 milioni di tonnellate di plastica prodotte ogni anno. Solo il 7% è riciclato ", "url": "https://www.lastampa.it/2018/07/26/scienza/europa-milioni-di-tonnellate-di-plastica-prodotte-ogni-anno-solo-il-riciclato-Es2aeAybWpkAi20szhhdXJ/pagina.html", "review": "", "content": "<p> <p>La produzione di plastica in Europa è 50 volte superiore rispetto a 50 anni fa  , e le previsioni parlano di un’ulteriore crescita nel prossimo futuro. Ad oggi, si tratta nel solo vecchio continente di oltre 50 milioni di tonnellate all’anno, di cui il 93% ancora provenienti da materia vergine ricavata da combustibili di origine fossile. Una assurdità, soprattutto se si pensa che solo il 7% della plastica viene riciclata, e che quella a cui viene data nuova vita deve essere esportata in Paesi come la Cina, perché da noi manca la domanda.  <p> <p> <p> <p><p><p><p><p><p> <p><p> <p>E’ un’emergenza che non ha confini. Riguarda le terre ma soprattutto i mari, in cui finiscono 700 chili di plastica al secondo. Un quantitativo enorme, osceno, in aumento e in gran parte invisibile. Infatti, non si tratta solo di sacchetti, bottiglie e altri oggetti facilmente identificabili, ma anche e soprattutto di microplastiche, particelle più piccole di un millimetro (a volte anche di dimensioni micrometriche) contenute in dentifrici, shampoo, detersivi e in gran parte dei capi d’abbigliamento oggi in uso.    <p> <p> <p> <p><p><p><p><p><p> <p> Secondo i calcoli, circa il 10 percento delle microplastiche che finiscono negli oceani provengono dalle nostre lavatrici. Sono ormai pochi gli indumenti che non contengono materiali sintetici, e ogni volta che li laviamo finiscono nelle acque di scarico. Queste micro-particelle plastiche, ormai entrate nella nostra catena alimentare, provengono anche dall’usura degli pneumatici, con le piogge che portano il pulviscolo delle gomme fino ai mari, dal deterioramento delle vernici e dall’uso di numerosi tipi di prodotti cosmetici.    <p> <p> <p> <p><p><p><p><p><p> <p> E pensare che le tecnologie per filtrare le microplastiche negli impianti di trattamento delle acque ci sono già. Come quelle sviluppate da     Suez  , colosso francese specializzato nella gestione delle acque e dei rifiuti, in grado di trattenere anche le particelle più piccole ma al momento non adottate per una mera questione di (mancate) scelte politiche. E’ quanto ci rivela Jean-Marc Boursier, responsabile per Suez di ciò che riguarda il riciclo di materie plastiche nel vecchio continente: “Quando le microplastiche sono nei mari è troppo tardi – spiega – Serve quindi trovare metodi efficaci per catturarla sulla terraferma, e noi stiamo lavorando per sviluppare altre nuove tecnologie in questo senso”.    <p> <p> <p> <p><p><p><p><p><p> <p> E in tecnologie per il filtraggio e il riciclo della plastica Suez ha investito parecchio. Tanto da avviare, nel 2014, una joint venture con la compagnia chimica olandese LyondellBasell sfociata nella costruzione dell’avveniristico impianto di riciclaggio QCP (  Quality Circular Polymers), nei pressi di Maastricht. Siamo andati a visitarlo, per vedere come i rifiuti provenienti da Paesi Bassi, Germania e Belgio siano destinati a diventare plastiche della stessa qualità di quella proveniente da materia vergine, ma per cui si è utilizzato il 90% di energia in meno, si sono risparmiate risorse e si è evitato l’uso di petrolio.    <p> <p>  <p> <p><p><p><p><p><p> <p> Lo stabilimento, capace di convertire ogni anno 25mila tonnellate di polipropilene (PP) e polietilene ad alta densità (HDPE), ha l’obiettivo di passare a 35mila tonnellate entro quest’anno e a ben 100mila entro il 2020  . Affinché ciò avvenga, però, serve anche qui uno sforzo di stampo politico. “Non ha senso chiedere alle persone di fare la raccolta differenziata se poi a valle non c’è domanda e siamo costretti ad esportare la nostra plastica riciclata in Cina o altrove”, sottolinea Boursier: “E’ una questione di scelte politiche, così come quella di aumentare la plastica riciclata nei prodotti in circolazione”.  <p> <p> <p> <p><p><p><p><p><p> <p> E qualche risposta dal mondo istituzionale sembra arrivare, almeno in ambito Ue. Lo scorso 28 maggio, infatti,    la Commissione europea ha proposto di mettere al bando gran parte dei prodotti usa e getta di plastica  , portando gli Stati membri a ridurre drasticamente l’uso di oggetti di plastica e a riciclare almeno il 90% delle bottiglie usa e getta entro il 2025. Una normativa, quella europea, che si fa sempre più stringente in uno scenario che, come recentemente denunciato dalla Ellen Macarthur Foundation, di questo passo vedrà gli oceani ospitare una tonnellata di plastica ogni tre tonnellate di pesce entro il 2025 e più plastica che pesce entro il 2050.  <p> <p><p> <p><p><p><p><p><p> <p> Ma se l’Europa avanza nell’economia circolare e nella lotta alle microplastiche, il resto del mondo arranca e sembra non riuscire (o non volere) liberarsi dal gioco della plastica. “Il 90% della plastica negli oceani non proviene dall’Unione europea, ma dai Paesi in via di sviluppo”, ci rivela Richard Roudeix, responsabile della divisione internazionale di LyondellBasell: “Ciononostante dobbiamo indicare la via verso la risoluzione di questo grave problema”. A Maastricht, e non solo lì, a livello tecnico e tecnologico tutto è pronto e funzionante. Ora “serve una maggiore educazione per potere fare le scelte giuste”.   <p> <p> <p> <p> <p> <p><p> <p> <p><p> <p>", "time": "2018-07-26T06:00:00+01:00", "type": "scienza"}
{"title": "Sarà la Luna a liberare la Terra dall’energia fossile? ", "url": "https://www.lastampa.it/2018/07/21/scienza/sar-la-luna-a-liberare-la-terra-dallenergia-fossile-bi7pW4ConCCmPgVpjcJniI/pagina.html", "review": "", "content": "<p> <p> C’è un settore che sta spumeggiando di idee più di altri. È quello dell’energia oceanica, con la benedizione della Luna. Il satellite, da sempre fonte di ispirazione per l’uomo, si rivela ora anche in grado di fornire energia “green”, grazie alla benevola attrazione che esercita su di noi. <p> <p>  <p> <p>Sebbene quelle eolica e solare siano aumentate del 75% tra il 2013 e il 2016, le rinnovabili hanno comunque fornito “soltanto” il 10% dell'elettricità mondiale e ancora meno rispetto alla domanda energetica complessiva. Ma questa nuova risorsa – indotta dal movimento degli oceani - è abbondante e funziona anche con maree molto basse. Quindi, ovunque.<p> <p> <p> <p>Una coalizione di 25 paesi, chiamata Ocean Energy Systems, stima una potenzialità globale derivata dalle maree e dalle onde di 750 GW entro il 2050, quasi due volte la capacità nucleare globale attuale. A livello europeo, la Commissione prevede 100 GW per lo stesso anno. In tal modo si verrebbe a coprire il 10% del fabbisogno elettrico dell’Ue.<p> <p> <p> <p>Alcuni paesi si sono già mossi, come il Canada. Nel 2017 in Irlanda, India e Corea la produzione di energia oceanica è raddoppiata. La Cina ha investito 200 milioni di dollari dal 2010 e 3 miliardi di euro in fondi pubblico-privati negli ultimi dieci anni. Poi, il rifiuto del governo May dei giorni scorsi per un progetto sulle maree da 1,3 miliardi di sterline a Swansea ha riportato tutti sulla Terra, ricordando che il settore è comunque agli albori e non tutti sono d’accordo sulle effettive potenzialità.<p> <p> <p> <p>L'energia generata dall’innalzamento e dall’abbassamento degli oceani è più avanzata di quella eolica. In entrambi i casi si utilizzano le pale, che sfruttano i flussi dei mari determinati dalla Luna nello stesso modo in cui viene catturato il vento. <p> <p><p> <p>Non solo maree, ma anche onde. C’è chi ha voluto portare oltre la sfida: catturare la potenza dei flutti, missione ancora più complessa. L’azienda Wave Swell, fondata da Tom Denniss in Australia, utilizza un dispositivo simile ad uno sfiatatoio, che aspira l’aria spostata dal movimento delle onde. Wedge Global, altra impresa del settore, sfrutta invece il movimento verticale di boe che rimbalzano attaccate ad un palo.<p> <p>Stiamo parlando di un'industria rivoluzionaria con un grande potenziale in termini di occupati e crescita. Che, in più, contribuirebbe alla transizione verso un mondo alimentato dalle rinnovabili. Questo processo, tuttavia, potrebbe essere ostacolato dal mercato dell’eolico, ormai maturo e con prezzi più competitivi. Ed è ancora da chiarire l’entità dell’impatto che potrebbe avere sull’ambiente marino. <p> <p><p> <p>Resta da capire, infine, quanto potrà essere grande l’ondata di energia rinnovabile generata da quella oceanica. Le tecnologie sono state collaudate, pertanto, potrebbe essere il momento di aumentare la produzione e ridurre i costi. Ben sapendo che finché la Luna girerà intorno alla Terra le maree ci saranno, sempre. Mentre non si può avere vento tutti i giorni.<p> <p><p> <p>* quoted business    <p> <p><p> <p>Fonte: THE GUARDIAN <p> <p> <p> <p><p> <p> <p> <p> <p> <p><p> <p> <p><p> <p>", "time": "2018-07-21T02:00:00+01:00", "type": "scienza"}
{"title": "Non c’è pace per il suolo: asfaltati due metri quadrati al secondo ", "url": "https://www.lastampa.it/2018/07/19/scienza/non-c-pace-per-il-suolo-asfaltati-due-metri-quadrati-al-secondo-X0FR83fKcmXhll02QxW85M/pagina.html", "review": "", "content": "<p> <p> <p> <p>Due metri quadrati al secondo. È la velocità del suolo, quella con cui viene consumato in Italia. Non si fa in tempo a parlare timidamente di ripresa ed ecco che i valori registrati sono in aumento soprattutto nelle regioni del Nord-Est.  <p> <p>Neanche una relativamente maggiore consapevolezza ambientale ha potuto far molto, e i dati dell’ultimo Rapporto ISPRA-SNPA sul Consumo di Suolo in Italia aggiornano la situazione, approfondendo e analizzando la questione sul territorio. <p> <p> <p> <p> <p> <p>IL PARADOSSO DELLE AREE PROTETTE <p> <p>Il Rapporto conferma che le nostre aree protette così protette non sono: nuove infrastrutture e cantieri continuano ad invaderle nonostante la pericolosità idrogeologica, sconfinando anche all’interno di aree vincolate e tutelate per il paesaggio. Non c’è pace poi per le nostre coste, ma nemmeno per fiumi, laghi, vulcani e montagne.<p> <p>Nelle aree cosiddette protette troviamo 75 mila ettari ormai totalmente impermeabili, nonostante la crescita in queste zone sia inferiore a quella nazionale (0,11% contro lo 0,23%). A conquistare la maglia nera delle trasformazioni del suolo 2017 è il Parco Nazionale dei Monti Sibillini, con oltre 24 ettari di territorio consumato. Lo seguono il Parco del Gran Sasso e Monti della Laga, con altri 24 ettari di territorio impermeabilizzati, dovuti però in gran parte a costruzioni e opere successive ai recenti terremoti del Centro Italia. Le aree tutelate che hanno le maggiori percentuali di suolo divorato in assoluto sono il Parco Nazionale del Vesuvio, il Parco della Maddalena e quello del Circeo. <p> <p> <p> <p>Tra il 2016 e il 2017 quasi un quarto del nuovo consumo di suolo netto, ossia il 24,61%, è avvenuto all’interno di aree soggette a vincoli paesaggistici. Si tratta per il 64% di cantieri e aree in terra battuta destinate per lo più a nuove infrastrutture, e fabbricati non necessariamente abusivi. I nuovi edifici rappresentano invece il 13,2% del territorio vincolato perso nell’ultimo anno, e sono in parte già evidenti soprattutto nel Nord Italia. <p> <p>Proprio nel Settentrione si concentrano le province con l’incremento più alto nel 2017: Sissa Trecasali, in provincia di Parma, con una crescita che supera i 74 ettari, è il comune italiano che ha costruito di più nell’ultimo anno, fondamentalmente a causa della realizzazione dell’autostrada Tirreno-Brennero. <p> <p> <p> <p>  <p> <p>DISSESTO IDROGEOLOGICO E ZONE COSTIERE <p> <p>Il dato più allarmante riguarda il dissesto idrogeologico: il 6% delle trasformazioni del 2017 si trova a pericolosità di frana, dove si concentra il 12% del totale del suolo artificiale nazionale. Nelle zone a pericolosità idraulica media si concentra invece oltre il 15% delle trasformazioni. La prova sconcertante che il passato, anche quello più recente, non ci ha insegnato molto. <p> <p>Le conseguenze più gravi di questa sciagurata ostinazione le subiscono la fascia costiera e i corpi idrici: il cemento ne ricopre ormai più di 350 mila ettari, ossia l’8% della loro estensione totale. Praticamente tutta la nostra superficie naturale si assottiglia di 52 km quadrati l’anno: come se ogni due ore si costruisse un’intera Piazza Navona. <p> <p> <p> <p>  <p> <p>CONSUMARE SUOLO HA UN PREZZO ENORME <p> <p>Andare avanti di questo passo con il consumo di suolo equivale a far sparire due aziende agricole di media grandezza al giorno. Un esempio che ci riporta ad un aspetto troppo sottovalutato della questione: oltre ad avere un impatto devastante sul nostro ecosistema, sulla compattezza idrogeologica e sulla nostra salute, il consumo di suolo ha un costo enorme, di circa 2 miliardi all’anno.  <p> <p>È il prezzo che prende in considerazione i danni provocati dalla perdita della capacità di stoccaggio del carbonio, dalla perdita della produzione agricola e di quella legnosa, a cui si deve aggiungere il costo della carenza dei flussi annuali dei servizi ecosistemici come la regolazione del ciclo idrogeologico, dei nutrienti, del microclima, il miglioramento della qualità dell’aria e la riduzione dell’erosione. Il suolo naturale “saccheggiato” non potrà più garantire niente di tutto questo in futuro. <p> <p> <p> <p>  <p> <p>GLI SCENARI FUTURI IN ATTESA DELLA LEGGE <p> <p>Ma cosa ci aspetta in un futuro sempre più prossimo, considerando che il 2050 è la data stabilita per l’azzeramento del consumo di suolo? L’ISPRA ipotizza tre scenari.<p> <p>Nel primo, in caso di approvazione della legge rimasta ferma al Senato nella scorsa legislatura, la progressiva riduzione della velocità di trasformazione del suolo comporterebbe una perdita di terreno pari a poco più di 800 km quadrati, calcolati dal 2017 al 2050. <p> <p> <p> <p>La seconda ipotesi stima invece un ulteriore consumo di suolo superiore ai 1600 km quadrati: è quello che accadrebbe se si mantenesse la velocità registrata nell’ultimo anno.<p> <p> <p> <p>Il terzo è lo scenario peggiore: se la ripresa economica portasse di nuovo la velocità ai valori medi o massimi degli ultimi decenni si arriverebbe a superare gli 8 mila km quadrati. Una superficie pari a quella dei 500 comuni più grandi d’Italia: come costruire 15 nuove città ogni anno.<p> <p> <p> <p>Per impedire che si realizzi quest’ultimo scenario, occorre una legge per difendere il suolo. Ne è convinto il Ministro dell’Ambiente Sergio Costa, che ha più volte sottolineato come la legge sul consumo di suolo sia una priorità per il suo dicastero. La legge della scorsa legislatura ferma al Senato, va ripresa: secondo Costa è un buon lavoro a cui vanno fatte delle aggiunte. «Il suolo è una risorsa non rinnovabile – sottolinea il Ministro – e un Paese fragile come il nostro non può permettersi di sprecarlo. Nella legge sul consumo di suolo va inserito il bilancio ecologico preventivo rispetto alle autorizzazioni per le cementificazioni o costruzioni. E va introdotto il concetto di alto valore ecologico per il suolo. Cambiare il paradigma ambientale non è retorica, ma fatti concreti». <p> <p> <p> <p> <p> <p> <p> <p><p> <p> <p><p> <p>", "time": "2018-07-19T08:20:00+01:00", "type": "scienza"}
{"title": "Lo stadio dell’Ajax entra nell’economia circolare ", "url": "https://www.lastampa.it/2018/07/24/scienza/lo-stadio-dellajax-entra-nelleconomia-circolare-yvEMbhZFb6qEOkOe0EsVXJ/pagina.html", "review": "", "content": "<p> <p>I grandi eventi sportivi a impatto ambientale tendente allo zero sono ormai una realtà. Lo dimostra la Amsterdam Arena della capitale olandese, stadio che ospita la mitica squadra dell’Ajax - già del mito Johann Crujff cui è intitolato l’impianto - che ha appena inaugurato un sistema di storage per energia pulita che viene da batterie di auto elettriche e pannelli solari. Mentre in Italia, come testimoniano le cronache, si fatica in generale a costruire stadi di nuova generazione, l’arena dei “lancieri” biancorossi ha realizzato in appena un anno il suo innovativo “magazzino”, e compie grandi passi verso la completa indipendenza energetica dalla rete esterna, anzi già oggi vende una parte della sua produzione fotovoltaica. <p> <p>  <p> <p>Il rivoluzionario impianto da 3 MegaWatt è il più grande nel suo genere in Europa, frutto della collaborazione tra istituzioni pubbliche e grandi società private come Eaton, che si occupa di sistemi di gestione dell’energia, con l’obiettivo di migliorare la qualità della vita e dell’ambiente. In questo caso, il colosso che opera in 175 paesi e ha 96mila dipendenti, ha messo a disposizione le sue unità di conversione energetica, combinate con 148 batterie di automobili Nissan Leaf, per avviare un sistema di raccolta dell’elettricità più sostenibile e che al tempo stesso crei un’economia circolare proprio per le batterie usate dei veicoli, che secondo gli esperti quando vengono smaltite sono, nella maggior parte dei casi, ancora al 70% della loro carica totale.  <p> <p>  <p> <p><p><p><p><p><p> <p><p> <p>Per almeno dieci anni lo stadio sarà quindi alimentato da questo nuovo impianto,   che secondo Frank Campbell,  Presidente di Eaton   Electrical e Corporate  , è “sostenibile, sicuro ed affidabile” anche per la gestione di grandi eventi come le partite di Champions League o concerti come quelli che la popstar Ed Sheeran vi ha di recente tenuto. Un progetto che coinvolge anche i tifosi e cittadini che si recano all’Arena, visto che chi ha un’auto elettrica la potrà parcheggiare gratuitamente in appositi stalli dove la sua carica energetica verrà presa “in prestito” e immagazzinata fino a fine visita, per poi essere parzialmente ricaricata prima del termine dell’evento. Saranno sfruttati al massimo anche i 4mila 200 pannelli solari presenti sopra lo stadio, visto che non sarà più necessario utilizzare la loro produzione al momento o riversarla in rete, ma potrà essere “conservata” dalla centrale di accumulo per i momenti di maggior consumo.  <p> <p>  <p> <p><p><p><p><p><p> <p> <p> <p>Soluzioni “straordinariamente innovative” come ha raccontato all’inaugurazione l’assessore del comune di Amsterdam, Udo Kock, spiegando che nella città olandese queste sono soluzioni allo studio da almeno 20 anni, che ora devono diventare “buone pratiche” da diffondere nel mondo, in particolare per quanto riguarda la realizzazione di nuovi stadi, tanto è vero che al lancio dell’impianto erano presenti molte prestigiose società calcistiche, tra cui i campioni d’Inghilterra del Manchester City. Assenti del tutto, invece, le squadre italiane, nonostante siano in molte ad aver realizzato di recente o prevedere di costruire nei prossimi anni impianti sportivi “di nuova generazione”. <p> <p>  <p> <p> <p> <p> <p> <p><p> <p> <p><p> <p>", "time": "2018-07-24T06:00:00+01:00", "type": "scienza"}
{"title": "Spreco alimentare, italiani pentiti? ", "url": "https://www.lastampa.it/2018/07/27/scienza/spreco-alimentare-italiani-pentiti-EFs2EgwXJhdjajUlytFYBJ/pagina.html", "review": "", "content": "<p> <p>Spreco alimentare, l’inversione di tendenza sembra confermata: sei italiani su 10 dichiarano di gettare il cibo ancora commestibile solo una volta al mese (17%), o addirittura più raramente (43%). Il 16% butta alimenti buoni una volta alla settimana e il 15% ogni due settimane. Ma quasi tutti - il 92% - si sentono tristi e in colpa quando si ritrovano a gettare il cibo. Solo il 7%, meno di un italiano su 10, si dichiara indifferente davanti allo spreco alimentare che ha procurato. E complessivamente 4 italiani su 10 (il 39%) dichiarano di sprecare meno di due anni fa. Sono alcune anticipazioni dai dati del Rapporto 2018 dell’Osservatorio Waste Watcher di Last Minute Market / Swg, monitorati per la 9^ edizione della campagna Spreco Zero presentata stamane a Roma all’Anci dall’ideatore Andrea Segrè, con il presidente Anci Antonio Decaro e con Luca Falasconi, coordinatore del progetto 60 Sei Zero che affiancherà fino al 2019 la campagna, con la partecipazione speciale di Giobbe Covatta, vincitore del Premio Vivere a Spreco Zero 2018 nella categoria Testimonial. «Ma i dati reali sullo spreco, misurati attraverso il progetto Reduce e I Diari delle famiglie italiane, parlano ancora di 3 kg di cibo pro capite ogni mese gettato nella spazzatura – spiega il docente e agroeconomista Andrea Segrè, fondatore della campagna - In termini di costi, rapportato alle famiglie italiane questo si traduce in 8,5 miliardi € gettati ogni anno, lo 0,6% del Pil. Lo spreco si batte prevenendolo, e solo una capillare campagna di educazione alimentare puo’ favorire la svolta culturale». <p> <p><p> <p>Con la campagna Spreco Zero 2018/2019, che si concluderà il 5 febbraio 2019 a Roma in occasione della 6^ Giornata Nazionale di Prevenzione dello Spreco alimentare, riparte anche il Premio Vivere a Spreco Zero, promosso insieme al Ministero dell’Ambiente attraverso il progetto 60 Sei Zero, e in collaborazione con Anci, l’Associazione Nazionale dei Comuni Italiani, e il network di buone pratiche Sprecozero.net. Un circuito di sensibilizzazione rivolto a enti pubblici, aziende, scuole e cittadini, sostenuto da Conad, Comieco, Camst, Conapi Mielizia, Alce Nero, Istituto Italiano Imballaggio e Giò Style, e dalla media partnership di Radio2 Rai. <p> <p><p> <p>«Spreco Zero 2018/2019 riparte dal Premio Vivere a Spreco Zero – spiega il docente e ricercatore Luca Falasconi, coordinatore del progetto 60 Sei Zero – Anche quest’anno nostri interlocutori di riferimento saranno i 7982 Comuni e le 20 regioni italiane, che invitiamo a volersi candidare segnalando le buone pratiche promosse nell’area amministrativa di riferimento per la prevenzione e il recupero degli sprechi alimentari. Ma come sempre ci rivolgiamo anche alle aziende, alle scuole, ai cittadini per sensibilizzare a 360 gradi intorno a un tema centrale per il futuro del pianeta».<p> <p><p> <p>Promuovere e condividere le buone pratiche di prevenzione degli sprechi alimentari adottate sul territorio nazionale da soggetti pubblici e privati, valorizzando le esperienze più rilevanti e favorendone la diffusione e la replicazione sul territorio: questo l’obiettivo del Premio Vivere a Spreco Zero 2018 che conferma dunque le categorie Imprese, Amministrazioni Pubbliche e Scuole. La candidatura alla 6^ edizione del Premio per la categoria imprese è aperta a tutte le aziende che negli ultimi 3 anni hanno promosso o sostenuto, all’interno della propria struttura e sul territorio in cui lavorano, misure, azioni o progetti in grado contrastare il fenomeno dello spreco alimentare. Per la categoria Amministrazioni Pubbliche la selezione prevede la possibilità di autocandidature e di segnalazioni da parte della Giuria del Premio, di cui fanno parte anche i giornalisti di cultura ambientalista Antonio Cianciullo, Massimo Cirri, Roberto Giovannini e Marco Fratoddi. Nella categoria Scuole la selezione delle iniziative sarà condotta in seno a tutti quegli istituti che vorranno autoproporsi e che negli ultimi 3 anni avranno promosso o sostenuto, all’interno della propria realtà e sul territorio in cui operano, misure, azioni o progetti in grado di sensibilizzare sul problema o di contrastare il fenomeno dello spreco alimentare. Anche i cittadini potranno partecipare al Premio Vivere a Spreco Zero, scaricando e compilando Waste Notes, il Diario settimanale ideato dalla campagna Spreco Zero con il progetto Reduce, in collegamento con i test dei “Diari di Famiglia”, scaricabile dal sito www.sprecozero.it <p> <p><p> <p>Nella categoria testimonial va all’attore Giobbe Covatta il Premio Vivere a Spreco Zero 2018: una scelta che premia l’attenzione, la sensibilità e l’efficacia d’impegno di un attore e autore fra i più amati dal grande pubblico. A lungo impegnato nel Comitato Tecnico Scientifico di Prevenzione dei Rifiuti e dello Spreco Alimentare varato dal Ministero dell’Ambiente, Giobbe Covatta ha condiviso il percorso che ha portato, nel 2014, a fondare la Giornata nazionale di Prevenzione dello spreco alimentare. Insieme alla campagna Spreco Zero condividerà una riflessione ampia e coinvolgente sul vivere sostenibile e sul rapporto dell'uomo con l'ambiente. L’attività professionale di Giobbe Covatta, protagonista da tre decenni sulle scene comiche e cabarettistiche, si caratterizza per l’intenso impegno sociale e umanitario come testimonial dell'AMREF (Fondazione Africana per la Medicina e la Ricerca). Giobbe Covatta interverrà alla cerimonia di consegna del Premio Vivere a Spreco Zero, nel novembre 2018. Le sue parole sullo spreco del cibo sono illuminanti e in prospettiva millennials: «Tutti conoscono la “statistica del pollo”: c’è chi ne mangia due e chi non ne mangia proprio, ma la nostra media sarà di un pollo a testa. Così l’ingordo diventa odioso! Ma se l’ingordo butta pure la metà di ciò che mangia, la sua diventa cattiveria … Quindi, come diceva Gaber, non insegnate ai bambini la vostra morale: la speranza è che siano loro, I bambini, a insegnarci una nuova morale …».<p> <p><p> <p>SPRECO ZERO CAMPAGNA EUROPEA DI SENSIBILIZZAZIONE <p> <p>Spreco Zero, nata nel 2010 è tuttora l’unica campagna di sensibilizzazione in Italia sul tema dello spreco alimentare. Promossa da Last Minute Market e curata dall’agroeconomista e docente universitario Andrea Segrè, realizzata in stretta partnership con il Ministero dell’Ambiente e i progetti Reduce e 60 Sei Zero, la campagna è diventata rapidamente movimento di pensiero ma anche strumento di lavoro concreto attraverso la Dichiarazione Congiunta che per prima poneva in Europa obiettivi concreti di riduzione e prevenzione dello spreco alimentare. Sottoscritta nel 2010 da uomini di scienza e di cultura, insieme a centinaia di cittadini, la Dichiarazione è stata ripresa nei suoi obiettivi e contenuti dalla Risoluzione del Parlamento Europeo del 19 gennaio 2012, tuttora l'unico atto istituzionale europeo sul tema spreco. Proseguendo le sue iniziative la campagna ha generato la Carta Spreco Zero sottoscritta da oltre 800 Sindaci italiani delle metropoli (Roma, Milano, Firenze, Napoli, Bologna) e di tante altre amministrazioni grandi e piccole, ha avviato le iniziative di “Primo non Sprecare”: pranzi e cene realizzati con cibo di recupero dagli sprechi della distribuzione, griffati da grandi chef, di volta in volta al fianco di partners come il Ministero dell'Ambiente e degli Affari Esteri, Caterpillar Radio2 Rai, Anci. <p> <p><p> <p>Dal 2012 la campagna ha avviato anche il Premio Vivere a Spreco Zero per aziende, enti pubblici, scuole e grandi testimonial che hanno rappresentato l'urgenza di ridurre e prevenire lo spreco alimentare: come Susanna Tamaro, Paolo Rumiz, Moreno Cedroni, Francesco Tullio Altan e Giobbe Covatta. Nel 2014 insieme al Ministero dell'Ambiente Spreco Zero ha promosso la convocazione degli Stati Generali dello Spreco in Italia, il 5 febbraio 2014: data di proclamazione della prima Giornata Nazionale di prevenzione dello Spreco, diventata appuntamento fondamentale per ragionare di questo tema. Spreco Zero è anche dati, quindi un generatore di interesse costante da parte dei media: attraverso l'Osservatorio Waste Watcher sugli sprechi e le abitudini italiani/cibo diffonde periodicamente nuove rilevazioni in occasione delle date clou della “agenda annuale della sostenibilità” che include, fra le altre, la Giornata mondiale dell’Acqua (22 marzo), della Terra (22 aprile), dell’Ambiente (5 giugno), dell’Alimentazione (16 ottobre).<p> <p> <p> <p> <p> <p><p> <p> <p><p> <p>", "time": "2018-07-27T06:37:00+01:00", "type": "scienza"}
{"title": "Buon compleanno, grotte di Frasassi! ", "url": "https://www.lastampa.it/2018/09/29/scienza/buon-compleanno-grotte-di-frasassi-uadS6pw8tmodNyaqRlg9YO/pagina.html", "review": "", "content": "<p> <p>Era il 27 settembre del 1971 quando un gruppo di ragazzi del Gruppo speleologico marchigiano scoprì, per caso, l’esistenza di uno dei complessi sotterranei più imponenti e affascinanti del mondo: le grotte di Frasassi. Oltre 20 chilometri di sistema carsico nel quale spicca la famosa “Grotta grande del vento”, visitata in questi anni da oltre 8 milioni di turisti, tanto grande che potrebbe contenere il Duomo di Milano. Ma se noi le conosciamo da appena 47 anni, “loro” esistono, dicono gli esperti, da almeno un milione e 400mila anni. E i nostri stessi progenitori , nel Paleolitico, ne conoscevano e utilizzavano gli ambienti come riparo.<p> <p> <p> <p>“Le grotte si formarono quando il fiume Sentino scorreva a 300 metri più in alto rispetto al livello attuale – ci racconta una guida - . L’acqua penetrava attraverso le cavità per forza di gravità mentre dal basso confluivano acque sulfuree. La miscela di queste due acque, carbonatiche e sulfuree hanno prodotto dei gas molto erosivi e corrosivi, che hanno letteralmente “mangiato” la roccia dall’interno per poi trascinarla fuori. Poi ci sono stati i crolli, e l’azione dell’acqua piovana ha fatto il resto”.<p> <p> <p> <p>  <p> <p> <p> <p> <p><p> <p> <p><p> <p>", "time": "2018-09-29T03:00:00+01:00", "type": "scienza"}
{"title": "Domani su Sky “Un mare da salvare - Turn the Tide on Plastic” ", "url": "https://www.lastampa.it/2018/09/29/scienza/domani-su-sky-un-mare-da-salvare-turn-the-tide-on-plastic-InRkMEkYoi1GS59WO78Z3K/pagina.html", "review": "", "content": "<p> <p>Partecipare ad una delle regate più importanti ed estreme del mondo, con una missione ancora più alta della vittoria: condurre ricerche scientifiche sull’inquinamento dei nostri oceani. È quanto ha fatto l’equipaggio di Turn The Tide On Plastic, una delle sette barche in gara nella Volvo Ocean Race, che ha prelevato campioni di acqua di mare da alcuni dei luoghi più remoti del mondo durante gli otto mesi del viaggio intorno al mondo, oltre 45.000 miglia di navigazione nell’oceano aperto. Il team ha così portato a compimento non solo la gara, ma anche un’importantissima missione scientifica. Lo racconta “Un mare da salvare – Turn the Tide on Plastic”, il documentario prodotto da Sky News in onda domenica 30 settembre alle 21.30 su Sky TG24.  <p> <p> <p> <p>Il team di Turn the Tide on Plastic è sostenuto dalle Nazioni Unite, con la missione di amplificare la campagna per l'ambiente delle Nazioni Unite “Clean Seas” durante gli otto mesi di gara, dalla Fondazione Mirpuri e dalla Ocean Family Foundation. La crew ha avuto il sostegno anche del gruppo Sky, che ha scelto di divenire media partner di Turn the Tide on Plastic nell’ambito della campagna “Sky Ocean Rescue – Un mare da salvare”, lanciata da Sky a livello internazionale per sensibilizzare il pubblico sul problema dell’inquinamento marino e diffondere una vera e propria “cultura del mare”, sia con programmi dedicati al tema, sia con progetti e iniziative sul territorio. <p> <p> <p> <p>Il documentario racconta l’incredibile gara del team, con immagini straordinarie a bordo della barca, mentre l'equipaggio combatte tempeste feroci nell'Oceano e raccoglie con tenacia campioni e dati. Il doc mostra anche i primi allarmanti dati emersi dalle rilevazioni effettuate dall’equipaggio: anche nelle parti più remote dell'Oceano meridionale, a centinaia di miglia da qualsiasi terra emersa, sono state trovate nell’acqua di mare 26 particelle di microplastica per metro cubo. Numeri più alti, naturalmente, sono stati riscontrati vicino ai centri abitati: ben 307 particelle nel Mediterraneo occidentale e 349 particelle nel Mar Cinese Meridionale, vicino a Hong Kong. <p> <p> <p> <p>Il documentario approfondisce anche gli effetti che l’inquinamento marino da microplastica sta avendo sulla salute umana: secondo gli scienziati la contaminazione plastica è diventata così catastrofica per la salute umana da richiedere un'azione urgente, simile al modo in cui abbiamo finalmente affrontato i problemi causati da tabacco e amianto.<p> <p> <p> <p> <p> <p><p> <p> <p><p> <p>", "time": "2018-09-29T15:57:26+01:00", "type": "scienza"}
{"title": "Breve storia di come un libro scomodo è riuscito ad arrivare in libreria, nonostante la crisi ", "url": "https://www.lastampa.it/2018/07/25/scienza/breve-storia-di-come-un-libro-scomodo-riuscito-ad-arrivare-in-libreria-nonostante-la-crisi-wBpl9K89rRTjV0QX6vZ56H/pagina.html", "review": "", "content": "<p> <p>Nel dicembre 2015 ho risposto ad una mail di Nico Piro e accolto la sua richiesta di aiuto per pubblicare il suo libro sulla guerra in Afghanistan. Così ho rincontrato Nico (ci eravamo conosciuti anni prima quando lavoravo anche per Castelvecchi) che mi ha raccontato le vicende del suo libro e delle sue difficoltà a pubblicarlo. Il manoscritto raccoglieva la sua lunga esperienza come inviato della Rai in Afghanistan, colmava un vuoto raccontando la storia del conflitto afghano e in particolare della missione occidentale in quel Paese che si era conclusa da pochi mesi.   In generale i giornalisti televisivi ottengono facilmente la pubblicazione di un libro grazie alla loro visibilità mediatica, ma gli editori che aveva contattato gli avevano detto tutti che il libro era sì interessante ma troppo lungo (alla fine sono diventate 716 pagine) e che era difficile da commercializzare per via della crisi; lui non era disposto ad accorciare la storia (tra l’altro nessuno gli aveva proposto di farlo garantendo la pubblicazione) inoltre il libro non era un saggio ma un esempio di non fiction narrative, univa il rigore del racconto giornalistico alla leggibilità del romanzo.<p> <p> A quel tempo ero editor associato di Lantana editore e da alcuni anni avevo cominciato a studiare la questione del militarismo dominante, le assurde spese militari e la nostra posizione debole nella Nato; orripilato dagli scempi nel Medio Oriente e convinto profondamente che le lobby delle armi e della guerra siano le vere eminenze grigie di questo triste periodo. Sapevo qualcosa, ma leggendo il manoscritto ho scoperto che il conflitto in Afghanistan aveva superato ampiamente la durata della seconda guerra mondiale, che per ora non se ne vedeva la fine e che è costato fino a quel momento ai cittadini italiani più di cinque miliardi di euro (oggi sono più di sei). Ma non avevo capito quanto per il sistema mediatico l’intervento militare in Afghanistan fosse un argomento del tipo: “meno se parla e meglio è”.<p> <p> Così il 22 marzo 2016, dopo aver scelto una piattaforma di crowdfunding (Ulule.com) con Nico abbiamo lanciato la prima campagna per pubblicare il suo “librone”. E’ stato interessante e emozionante, nonostante ambedue fossimo alla prima esperienza del genere, la comunità dei suoi ascoltatori, di pacifisti, di soldati, di studiosi di questioni internazionali ha risposto subito e tanti si sono attivati per arrivare al successo dell’iniziativa. Grazie a quella campagna (vedi qui https://www.ulule.com/afghanistan-missione-incompiuta/) abbiamo prevenduto 662 copie raggiungendo il 174% del budget minimo richiesto; il libro “scomodo” così è stato distribuito per un totale di più di 2000 copie, un successo considerando il mercato italiano. Intorno al progetto è nata una comunità che si è adoperata per organizzare una trentina di presentazioni in giro per l'Italia. <p> <p> Qualche settimana fa ci siamo lanciati per la seconda volta in una campagna di crowdfunding per produrre un nuovo libro sull'Afghanistan, perché ahimè la guerra non è finita e il silenzio mediatico si è persino aggravato, ma con questo secondo volume (https://www.ulule.com/afghanistan-missione-incompiuta-2/) siamo in una corsa difficile che terminerà il 9 agosto e se non raggiungeremo l’obiettivo stabilito tutto il lavoro andrà perduto. <p> <p> Questa volta il progetto è più complesso e ambizioso perché prevede di finanziare una spedizione indipendente di Nico Piro in Afghanistan (in ottobre-novembre) per produrre un reportage approfondito e aggiornato sulla situazione, l’operazione ha dei costi ben superiori alla semplice pubblicazione di un libro e ci ha obbligato a stabilire un obiettivo di prevendita copie alto che rischiamo di non riuscire a raggiungere.<p> <p> Crowdfunding significa letteralmente finanziato dalla folla, oltre alla folla per buttarsi in un progetto del genere nell’Italia di oggi ci vuole anche un po’ di follia ma è un rimedio alla crisi editoriale e una strada per sostenere il giornalismo di qualità, per illuminare le crisi dimenticate. Folla e follia, noi ce le abbiamo entrambe e voi?<p> <p> <p> <p> <p> <p><p> <p> <p><p> <p>", "time": "2018-07-25T17:21:42+01:00", "type": "scienza"}
{"title": "Sogesid, ministro Costa: “nessun licenziamento e prima tranche di concorso pubblico” ", "url": "https://www.lastampa.it/2018/10/01/scienza/sogesid-ministro-costa-nessun-licenziamento-e-prima-tranche-di-concorso-pubblico-Mau3CVzIYmrHBpcZGgRiCK/pagina.html", "review": "", "content": "<p> <p>“Il Ministero dell’Ambiente è stato istituito nel 1986. Da allora non è mai stato fatto alcun concorso pubblico. Adesso, per la prima volta, stiamo lavorando a un concorso per l’anno prossimo. Ed è una buona notizia per chiunque ami l’ambiente e vuole che il Ministero inizi un percorso di consolidamento e di rafforzamento”: lo dichiara il ministro dell’Ambiente Sergio Costa.<p> <p><p> <p>“In questi giorni stiamo ascoltando le comprensibili preoccupazioni del personale Sogesid, società pubblica del Ministero dell’Economia, che, in molti casi da anni, prestano la propria attività presso l’amministrazione del Ministero. Considero le competenze fornite dai dipendenti Sogesid e dagli altri consulenti esterni essenziali per il Ministero. Come si può pensare, all’improvviso, e senza un piano razionale di assunzioni, di dire alla Sogesid che non abbiamo più bisogno dei loro dipendenti? Nessun licenziamento è previsto, nessun esubero è nei piani del Ministero. Sarebbe assurdo, e le azioni adottate da quando sono Ministro vanno in una direzione opposta”, sottolinea il Ministro.<p> <p><p> <p>“Allo stesso modo non possiamo ignorare le numerose segnalazioni pervenute dalla Corte dei Conti su questa anomalia. Il Governo del Cambiamento e della trasparenza non può pensare di lasciare lo status quo, uno status non legittimo, secondo la magistratura contabile. Quando sono stato nominato Ministro, per prima cosa ho richiesto al Capo di gabinetto e al Segretario generale del Ministero di scrivere un nuovo accordo quadro con la Sogesid, scaduto a gennaio, che fosse coerente con le indicazioni della Corte dei Conti, con cui varie volte il mio staff si è incontrato, l’ultima oggi, e l’intesa sulla nuova convenzione è stata definita proprio in queste ore. Ogni nostro sforzo è volto a sanare una situazione che non fa bene a nessuno: né ai lavoratori, né all’amministrazione, né all’ambiente”.<p> <p><p> <p>La Sogesid è una società interamente di proprietà del Ministero dell’Economia. Questa Società dal 2007 è vigilata dal Ministero dell’Ambiente, pur restando di proprietà dell’Economia.<p> <p><p> <p>“È chiaro che non è pensabile che il Ministero dell’Ambiente si regga, per la metà delle proprie funzioni, sui dipendenti assunti a tempo indeterminato da una società di proprietà del Ministero dell’Economia. Con quanto versato in questi anni a Sogesid, avremmo potuto assumere al Ministero, in 3 anni, oltre 2.400 unità di personale. E invece ci troviamo con un Ministero che ogni anno perde 70 persone per pensionamento: senza concorsi il Ministero rischia l’estinzione in poco tempo. In questo modo speriamo anche di incentivare i giovani ad avviare percorsi di studi universitari coerenti con le materie ambientali, avendo la prospettiva di poter lavorare, dopo la laurea, alla Casa dell’Ambiente di tutti gli italiani. L’esperienza di quanti in questi anni, tramite la Sogesid o altri enti, hanno prestato servizio presso il Ministero sarà adeguatamente valorizzata. Al tempo stesso confermiamo che il Ministero intende potenziare la Sogesid e renderla una società più forte e più presente sul mercato. D’altro canto i dipendenti Sogesid, per la stragrande maggioranza assunti a tempo indeterminato, non perderanno il loro lavoro se non dovessero passare il concorso, nonostante il titolo preferenziale acquisito: continueranno a lavorare per Sogesid in sinergia con il ministero dell’Ambiente. Sono sicuro che questo consentirà di non disperdere le tante professionalità che hanno aiutato il Ministero a crescere, salvaguardando al tempo stesso i principi costituzionali di parità di accesso, trasparenza e selezione per la pubblica amministrazione”, conclude il Ministro.<p> <p> <p> <p> <p> <p><p> <p> <p><p> <p>", "time": "2018-10-01T00:00:00+01:00", "type": "scienza"}
{"title": "Il bio arriva anche nella tazzina del caffè", "url": "https://www.lastampa.it/2018/09/28/scienza/il-bio-arriva-anche-nella-tazzina-del-caff-YNY6bflE0sll6onC39QYQO/premium.html", "review": "", "content": "<p> <p>Il biologico è nei carrelli della spesa di quattro italiani su dieci e sempre più spesso i consumatori lo cercano anche nella tazzina del caffè. Tanto che uno dei principali torrefattori mondiali, Lavazza, ha deciso di lanciare il suo primo caffè organico, sia per moka, sia in capsule. “A preferire il biologico sono soprattutto consumatori giovani e curiosi, segno che questa tendenza è destinata a durare e rafforzarsi”, dice durante la presentazione il responsabile Marketing caffè macinato Pi... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "28 settembre 2018", "type": "scienza"}
{"title": "Vaniglia, storia di un amore (quasi) impossibile ", "url": "https://www.lastampa.it/2018/09/30/scienza/vaniglia-storia-di-un-amore-quasi-impossibile-0LcgdwnWoCFDMl4BgWqs9J/pagina.html", "review": "", "content": "<p> <p>I coltivatori devono difendersi dai ladri che vagano per le campagne alla ricerca di una cosa: la vaniglia del Madagascar. I furti sono spesso violenti come dimostrano i numerosi omicidi connessi al prezioso frutto. Il motivo è in quel mix unico e irripetibile dove la foresta incontra il mare, l’umidità e le temperature moderate, tutte condizioni ideali per la coltivazione della vaniglia, i cui baccelli sono venduti ad un prezzo altissimo. <p> <p> <p> <p>A migliaia di chilometri di distanza, i consumatori specialmente nelle economie avanzate sono in realtà abituati a sentire la vaniglia sia con il gusto che con l’olfatto - dalle candele alla creme brulees. Ma il più delle volte è artificiale. Gli scienziati hanno creato la vanillina sintetica nel 19° secolo e nel corso del tempo è stata estratta da carbone, catrame, crusca di riso, pasta di legno e, persino, sterco di vacca. Oggi, invece, la gran parte proviene da prodotti petrolchimici. E il vantaggio è nel prezzo, la versione artefatta può risultare fino a 20 volte più economica del prodotto naturale.<p> <p> <p> <p><p><p><p><p><p> <p><p> <p>Il che ci riporta in Madagascar, dove 80.000 coltivatori producono più vaniglia di qualsiasi altro paese, quindi quello che succede lì interessa anche l'industria globale. Nel marzo 2017 il ciclone Enawo ha sferzato il paese e distrutto buona parte del raccolto annuale. Il problema è che occorrono da tre a quattro anni per poter raccogliere i baccelli dopo aver reimpiantato la coltivazione. E i prezzi sono saliti alle stelle. Cinque anni fa, 1kg di bastoncini neri che vediamo sminuzzati nel gelato alla vaniglia costava 20 dollari. Nel 2018, dopo aver superato per un breve periodo il valore dell'argento raggiungendo i 600 dollari, sembra essersi stabilizzato attorno ai 500 dollari.<p> <p> <p> <p>Il prezzo è forse giustificato anche da un altro miracolo. Sebbene l'orchidea di vaniglia sia originaria del Messico, all’inizio del XIX secolo i coloni francesi la portarono sull’isola di Réunion, dove crebbe senza però dare frutti. Alla fine i coltivatori capirono perché. Il polline è accessibile soltanto ad una piccola ape che vive in Messico. È l’unica ad esser riuscita a fertilizzare i fiori. Tuttavia, la natura complica la possibilità di affidarsi alle api: le orchidee fioriscono per un giorno all'anno e la finestra temporale della fertilità dura appena 8-12 ore. <p> <p>Ma a un certo punto l’amore smise di essere (quasi) impossibile, A Réunion uno schiavo di nome Edmond inventò un metodo per impollinarle manualmente. Scoprì che poteva sollevare la fragile membrana tra le parti maschile e femminile del fiore con un bastoncino sottile per consentire l'impollinazione. È un’operazione che va ripetuta su ogni singolo fiore. E ne occorrono 600 per produrre 1 kg di baccelli.<p> <p> <p> <p><p><p><p><p><p> <p><p> <p>Ci sono, pertanto, considerevoli difficoltà produttive e gli effetti sull’ambiente legati allo sfruttamento eccessivo della terra non tarderanno ad arrivare. Oltre a ciò, sebbene sia lodevole il passaggio a cibi più sani, non è ipotizzabile un mondo nel quale tutti coloro che potranno permetterselo saranno liberi di gustare un gelato alla vaniglia naturale. A (più di) qualcuno toccherà quello fake. È forse giunto il momento di ripensare il consumo legato alle materie prime alimentari? Soprattutto quelle distanti migliaia di chilometri anche in considerazione dell’impatto ambientale legato al trasporto?<p> <p><p> <p>* quoted business  <p> <p><p> <p>Fonte:  <p> <p>BBC  <p> <p><p> <p> <p> <p> <p> <p><p> <p> <p><p> <p>", "time": "2018-09-30T06:00:00+01:00", "type": "scienza"}
{"title": "Borgofuturo 2017, al via il festival della sostenibilità ", "url": "https://www.lastampa.it/2017/07/06/scienza/borgofuturo-al-via-il-festival-della-sostenibilit-WUhFIgMwdNS6j3oBWVV1aK/pagina.html", "review": "", "content": "<p> <p>Tutto pronto per la quinta edizione di Borgofuturo, il festival della sostenibilità a misura di borgo che si svolgerà dal 7 al 9 luglio a Ripe San Ginesio (MC), piccolo comune marchigiano di 800 abitanti. <p> <p> <p> <p>Il borgo, da anni impegnato dal punto di vista sociale e ambientale nella rigenerazione e nella ricostruzione del territorio, ospiterà un ricco programma culturale, con ospiti nazionali e internazionali, che metterà al centro della manifestazione la figura del reduce, con lo scopo di stimolare un processo di ripartenza, mettendo in contatto tutti i “reduci” del mondo contemporaneo: dai consumatori seriali ai migranti in fuga da territori non più vivibili, passando per coloro che sono stati colpiti dal sisma nel Centro Italia. <p> <p><p> <p>Proprio di ricostruzione si parlerà sabato 8 luglio con i tavoli di lavoro su Ricostruzione, Viabilità, Turismo e accoglienza, Cultura e immaginario, Agricoltura, Artigianato e attività produttive: ad essere coinvolti saranno istituzioni ed attori locali, con lo scopo di produrre delle proposte condivise di ricostruzione e valorizzazione del territorio da presentare alla Regione. Sarà anche un’occasione per analizzare gli sviluppi del progetto QUI: Borgofuturo che ha permesso, dal 2010 ad oggi, di innescare un processo di riqualificazione territoriale che ha avuto proprio nel festival di Ripe San Ginesio il punto di partenza. Il risultato è stato la riqualificazione sostenibile degli spazi del centro storico del comune che, in collaborazione con la CNA di Macerata, sono in fase di affidamento per essere adibiti ad attività artigianali e prodotti tipici, con lo scopo di valorizzare il Centro Storico e contribuire a rivitalizzare il tessuto sociale ed economico del borgo.<p> <p> <p> <p>Nella serata di sabato grande appuntamento con lo scrittore e poeta Aldo Nove (Spazio Incontri - 18.30), che parlerà dei reduci della società dei consumi, e gli attori Antonio Rezza e Flavia Mastrella, che porteranno in scena lo spettacolo PITECUS (Arena La Cava - 21.15); di seguito, si esibirà il gruppo di musica tradizionale marchigiana “Lu Trainanà” (Piazza Centrale - 22.45) che racconterà come l’arte possa sopravvivere anche ai terremoti: quando il sisma ha reso inagibili sede e sala prove, l’associazione ha intrapreso una raccolta fondi con lo slogan “Musica tradizionale inagibile” per la ricostruzione di un luogo di aggregazione e musica a Caldarola.<p> <p> <p> <p>Domenica 9 luglio Ripe San Ginesio sarà animata per tutto il pomeriggio dalle performance “dilatate e frammentate” dei cantautori Emanuele Colandrea e Bob Corn, che eseguiranno i loro live chitarra-voce in vari angoli del borgo, senza riferimenti di spazio e tempo.<p> <p><p> <p>Tra gli incontri da non perdere: Pino Masciari (Spazio Incontri - ore 17.00), l’imprenditore edile calabrese che racconterà la sua vita da testimone gli abusi della ‘ndrangheta. Alle 18.30 si parlerà di nonviolenza e diritti umani con il giornalista turco Murat Cinar econ Kopuntu, il collettivo di giornalisti e artisti turchi costretti a lasciare il proprio Stato per collisioni con il regime di Erdogan. Alle 22.30 presso l’Arena La Cava si esibirà infine Bombino, chitarrista Tuareg che nel 2009 ha dovuto lasciare il Niger dopo l’assassinio di due membri della sua band durante una rivolta.<p> <p><p> <p>Durante le tre giornate del Festival sarà inoltre visitabile, dalle 18.30 alle 22.30, presso la Pinacoteca Comunale di Arte Contemporanea, la mostra “Gianni Realini e il dipinto sonoro”, a cura di Marta Silenzi, Sandra Paccamiccio, Associazione Culturale Centofiorini e Comune di Ripe San Ginesio. <p> <p> <p> <p>Grande attenzione anche per i più piccoli: a loro è dedicata la “Piazzetta dei bambini” dove sabato 8 luglio (ore 17.00) si terrà l’incontro “Filosofia con i bambini”: Carlo Maria Cirino, direttore di FilosofiaCoiBambini, presenterà un approccio educativo originale che mira a sviluppare e allenare capacità quali l’immaginazione e ad esplorare le ricchezze e le possibilità del linguaggio. Domenica 9 luglio alle 16.30 la piazzetta diventerà invece teatro per la lettura attiva dedicata ai più piccoli con “C’è un mostro nel bosco!” in compagnia degli autori Paola Savinelli e Andrea Scoppetta. Nella piazza Centrale di Ripe San Ginesio tornano anche quest’anno i Guixot de 8, il gruppo più noto e apprezzato in Europa per la costruzione di giochi con materiali riciclati, che farà divertire non soltanto i bambini. Infine insieme a Case in Legno De Prà sarà possibile scoprire come si costruiscono case in legno sostenibili ed ecocompatibili.<p> <p><p> <p>In occasione di Borgofuturo 2017 si svolgeranno infine due corsi gratuiti dedicati ai giornalisti, validi ai fini del raggiungimento dei crediti per la formazione professionale continua, che prevedono l’assegnazione di 4 crediti formativi ciascuno: il primo avrà come tema “Comunicare il territorio, una sfida per il giornalismo: dalla comunicazione in emergenza alla valorizzazione delle tipicità” (sabato 8 luglio, ore 15 - 19) e analizzerà da una parte la comunicazione nelle situazioni di emergenza, dall’altra la comunicazione volta a valorizzare il territorio e le sue tipicità, per favorire la ripresa delle attività produttive. Tra i docenti: Letizia Palmisano, giornalista ambientale e social media specialist; Rodolfo Coccioni, professore ordinario di Paleontologia all’Università di Urbino, co-ideatore della Settimana del Pianeta Terra, e Maurizio Blasi, Caporedattore TGR Rai Marche. <p> <p><p> <p>Il secondo corso, “Comunicare l’innovazione, una sfida per il futuro” (domenica 9 luglio, ore 10 - 14) avrà come tema il comunicare l’innovazione in ogni ambito, dalle pubbliche amministrazioni alla green economy. Tra i docenti: Alessandro Tibaldeschi, ufficio stampa dell’Incubatore I3P del Politecnico di Torino; Marco Fratoddi, giornalista, divulgatore e direttore dell’agenzia di studi e comunicazione ambientale Green Factor; Marco Gisotti, Giornalista e Direttore del Green Drop Award. <p> <p><p> <p> <p> <p> <p> <p><p> <p> <p><p> <p>", "time": "2017-07-06T08:01:12+01:00", "type": "scienza"}
{"title": "Rapporto Ecomafie: nel 2016 tre ecoreati ogni ora ", "url": "https://www.lastampa.it/2017/07/04/scienza/rapporto-ecomafie-nel-tre-ecoreati-ogni-ora-ggNMX2fkUJEiDBFjAupMgK/pagina.html", "review": "", "content": "<p> <p>Nella lotta contro le ecomafie e i ladri del futuro si sta percorrendo la giusta strada. A soli due anni dall’entrata in vigore della legge sugli ecoreati, nel complesso diminuiscono gli illeciti ambientali e il fatturato delle attività criminali contro l’ambiente. Un trend positivo, che lascia ben sperare. Nel 2016 i reati ambientali accertati delle forze dell’ordine e dalla Capitaneria di porto sono passati da 27.745 del 2015 a 25.889 nel 2016, con una flessione del 7%. Per dirla in altro modo, si tratta di 71 al giorno, circa 3 ogni ora. Cresce, invece, il numero degli arresti 225 (contro i 188 del 2015), di denunce 28.818 (a fronte delle 24.623 della precedente edizione di Ecomafia) e di sequestri 7.277 (nel 2015 erano stati 7.055), a testimoniare una sempre maggiore efficacia dell’azione investigativa e repressiva. Inoltre nel 2016 il fatturato delle ecomafie scende a 13 miliardi registrando un - 32% rispetto allo scorso anno, dovuto soprattutto alla riduzione della spesa pubblica per opere infrastrutturali nelle quattro regioni a tradizionale insediamento mafioso e al lento ridimensionamento del mercato illegale. <p> <p><p> <p>Nonostante il trend positivo che indica una inversione di tendenza rispetto agli anni passati, sono ancora tanti problemi da affrontare a partire dal fenomeno della corruzione, che continua a dilagare in tutta la Penisola, la questione dell’abusivismo edilizio con 17mila nuovi immobili abusivi nel 2016, il ciclo illegale dei rifiuti in crescita. In questo quadro, fatto di luce e ombre, diminuisce complessivamente in percentuale il peso delle quattro regioni a tradizionale insediamento mafioso, che passa dal 48% del 2015 al 44% del 2016, anche se si confermano ai primi posti nella classifica per numero di illeciti ambientali: in vetta la Campania con 3.728 illeciti, davanti a Sicilia (3.084), Puglia (2.339) e Calabria (2.303). La Liguria resta la prima regione del Nord, il Lazio quella del Centro. Su scala provinciale, quella di Napoli è stabilmente la più colpita con 1.361 infrazioni, seguita da Salerno (963), Roma (820), Cosenza (816) e Palermo (811). <p> <p><p> <p>È quanto emerge in sintesi da Ecomafia 2017 di Legambiente, le storie e i numeri della criminalità ambientale in Italia, edito da Edizioni Ambiente con il sostegno di Cobat e Novamont, e presentato a Roma alla Camera e Deputati. Un volume che raccoglie i numeri delle illegalità ambientali, quattro nuovi approfondimenti (dedicati allo sfruttamento degli animali da reddito, al mercato degli shopper illegali, all’allarme delle illegalità nei parchi e alle navi dei veleni) e una serie di best practises promosse da Legambiente; ma soprattutto anche per questa edizione Ecomafia 2017 fa il punto sui risultati che si stanno ottenendo in maniera sempre più sistematica grazie alla legge sugli ecoreati. <p> <p><p> <p>  <p> <p> <p> <p> <p><p> <p> <p><p> <p>", "time": "2017-07-04T07:43:45+01:00", "type": "scienza"}
{"title": "Le quattro sorelle dell’acqua. Ecco i padroni dei rubinetti italiani ", "url": "https://www.lastampa.it/2017/07/07/scienza/le-quattro-sorelle-dellacqua-ecco-i-padroni-dei-rubinetti-italiani-IT6QgaAqBQ81mvga1ULv9K/pagina.html", "review": "", "content": "<p> <p>Se l’obiettivo della gestione dell’acqua «privata» in Italia era quella di ridurre gli sprechi, si può ben dire che l’obiettivo sia stato mancato di gran lunga. In Italia, secondo il Blue Book di Utilitalia, su cento litri di acqua distribuiti ben 39 si perdono per strada. Va meglio al Nord (il 29%), va malissimo al Centro e al Sud (46 e 45%). E anche un’azienda pubblica ma gestita per produrre utili come Acea disperde circa il 40% dell’acqua. Del resto, le reti sono stravecchie: il 60% dei tubi è stato posato più di 30 anni fa, il 25% da più di 50 anni. Anche gli investimenti per migliorare il servizio sono scarsi: servirebbero 5 miliardi l’anno, e se ne spendono meno della metà, e di questo passo per rinnovare completamente la rete ci vorranno 250 anni. Infine, l’Europa ci massacra di sanzioni per la violazione delle regole.<p> <p><p> <p>È la dimostrazione del fallimento del processo di privatizzazione dell’acqua, dicono i sostenitori dell’«acqua pubblica». Sono aumentate le tariffe, arricchendo i gestori con ingenti utili, che di fatto, quando gli azionisti sono pubblici, si traducono in una tassa sui consumatori finali. E la qualità del servizio non è affatto migliorata. Al contrario, dicono i sostenitori della gestione privata dell’acqua: non si può certo chiedere a un inefficiente e impoverito settore pubblico di cambiare le cose. Soltanto con una gestione oculata - dicono ad Utilitalia - e con un aumento delle tariffe, che in Italia sono più basse del resto d’Europa (un metro cubo costa 6,03 dollari a Berlino, 3,91 a Parigi e 1,35 a Roma), si possono reperire le risorse per fare gli investimenti che servono.<p> <p><p> <p>L’acqua, diceva Stefano Rodotà, è un «bene comune»: non coincide né con la proprietà privata né con la proprietà dello Stato, ma è un diritto inalienabile dei cittadini. Il giurista da poco scomparso fu protagonista del referendum del 2011 in cui prevalse il sì alla cosiddetta «acqua pubblica», un voto che impedendo la remunerazione degli investimenti di soggetti privati avrebbe bloccato l’ingresso dei capitali privati nella gestione dei servizi idrici. Ma l’intervento del governo - con uno dei decreti Madia, poi parzialmente bloccato dalla Consulta - del Parlamento e infine del Consiglio di Stato ha di fatto azzerato il pronunciamento referendario. E ha creato un paesaggio dell’Italia dell’acqua in cui la presenza di aziende private è sempre più importante, sempre più predominante. <p> <p><p> <p>Esistono ancora grandi aziende interamente pubbliche, come ad esempio l’Acquedotto Pugliese, che serve il 7% circa della popolazione italiana, o l’Abc di Napoli. Ma per circa 15 milioni di italiani i «padroni dell’acqua» sono aziende multiutilities su scala interregionale e internazionale, in alcuni case quotate in Borsa, che quasi sempre sono teoricamente controllate dagli enti locali che ne posseggono la maggioranza, ma in cui sono i partners privati a ispirarne le strategie e le politiche. Strategie «moderne», anche sul piano delle tariffe, che evidentemente puntano a generare utili oltre all’erogazione del servizio. Aziende che integrano, oltre al servizio idrico (che continua ad essere relativamente poco remunerativo) attività nel campo dell’energia e della gestione dei rifiuti. <p> <p><p> <p>Tra le protagoniste di questo processo di «industrializzazione», o di «finanziarizzazione» dell’acqua ci sono certamente le cosiddette «quattro sorelle»: Acea, Hera, Iren e A2a. Quattro colossi, quotati in Borsa, che già oggi forniscono acqua a circa 15 milioni di italiani attraverso gli «Ato» che controllano (le 64 aree territoriali omogenee in cui è diviso il territorio nazionale). In Acea il socio di maggioranza è il Comune di Roma con il 51% delle azioni, seguito dalla multinazionale francese Suez con il 23,3% e dall’imprenditore Francesco Gaetano Caltagirone con il 5,006%). Acea è il più grande operatore italiano nel settore, con 8,5 milioni di abitanti serviti a Roma, Frosinone e altre aree di Lazio, Toscana, Umbria e Campania. Hera (dopo Acquedotto Pugliese) è il terzo «padrone dell’acqua», con il 6,1% della popolazione servita in Emilia-Romagna, Marche, Veneto e Friuli-Venezia Giulia: i principali azionisti pubblici sono i Comuni di Bologna, Imola, Modena, Ravenna, Trieste e Padova. Iren è il quarto, con il 3,8%: per il 49% è di proprietà dei Comuni di Torino, Genova, Reggio Emilia, Parma e Piacenza. A2a, infine, è per la maggioranza dei Comuni di Brescia e Milano: per ora ha numeri relativamente più piccoli, ma come le altre «sorelle» è impegnata in una massiccia campagna di acquisizioni di altre aziende del settore (come la Lrh di Como e Lecco). Di recente Acea ha acquisito Idrolatina e gli Acquedotti Lucchesi, mentre Iren ha rilevato l’Atena di Vercelli. Un processo di concentrazione del mercato che pare destinato a continuare. <p> <p><p> <p><p><p><p><p><p> <p><p> <p> <p> <p> <p> <p><p> <p> <p><p> <p>", "time": "2017-07-07T07:00:00+01:00", "type": "scienza"}
{"title": "Dalle spugne per la bonifica alle bottiglie a petrolio zero: l’innovazione verde cambia il mondo ", "url": "https://www.lastampa.it/2017/07/08/scienza/dalle-spugne-per-la-bonifica-alle-bottiglie-a-petrolio-zero-linnovazione-verde-cambia-il-mondo-MskS3OH8ZXFC60FI9Qlw5O/pagina.html", "review": "", "content": "<p> <p>Sul palco dell’Arsenale di Venezia, il biologo marocchino Adnane Remmal stringe sorridente il trofeo di vetro di Murano e la mente va alle persone che potranno finalmente guarire grazie ai suoi studi sugli oli essenziali. Nella città che per prima, alla fine del 1400, ha introdotto una legge per proteggere la proprietà intellettuale, l’Ufficio europeo dei brevetti (Epo) lo ha premiato proprio per la sua invenzione di medicine a base di molecole naturali, in grado di sostituire gli antibiotici o potenziarne l’attività. <p> <p><p> <p>È la prima volta che il Marocco partecipa allo European Inventor Award e il riconoscimento “darà speranza anche ai giovani dell’Africa: lavorando sodo i risultati si ottengono”, dice dal palco il professore dell’università di Fez, che per arrivare fin qui ne ha fatta di strada in salita. “Oggi, dopo 20 anni di ricerche condotte con i miei soldi e riparando i macchinari guasti che i miei colleghi americani e francesi buttavano, ho creato una piccola società. Produciamo sostanze naturali per la cura e la prevenzione delle malattie degli animali da allevamento: combinandole ai mangimi, si evitano gli antibiotici”. E presto arriveranno sul mercato anche i primi medicinali per gli umani, capaci di potenziare gli antibiotici: “Sono partito dalla ricerca sulle infezioni urinarie, ma il prossimo passo sarà sperimentare gli oli essenziali per la cura della tubercolosi e delle malattie sessualmente trasmissibili. La resistenza agli antibiotici è un problema grave, soprattutto nei Paesi in via di sviluppo, ma Big Pharma non ci investe perché non è un segmento che frutta molti soldi”, racconta.<p> <p><p> <p>  <p> <p> <p> <p> <p><p> <p> <p><p> <p>", "time": "2017-07-08T00:00:00+01:00", "type": "scienza"}
{"title": "Macron rilancia all’Onu un Patto globale per il clima ", "url": "https://www.lastampa.it/2017/09/21/scienza/macron-rilancia-allonu-un-patto-globale-per-il-clima-RshKHTGb6hfqMMMPrZTZRL/pagina.html", "review": "", "content": "<p> <p>Mentre Maria, un ennesimo uragano - il settimo, solo in Atlantico, quest’anno, e potrebbero essercene altri fino a novembre- si avvicinava a Puerto Rico, dopo aver distrutto l’isola di Dominica, alle Nazioni Unite si riuniva l’Assemblea Generale dell’ONU. Tra i temi in discussione, ovviamente il cambiamento climatico e, più in generale gli SDGs, cioè gli Obiettivi di Sviluppo Sostenibile solennemente approvati due anni fa. <p> <p> <p> <p>Quando, nel 2015, furono approvati sia gli SDGs che l’Accordo di Parigi sul Clima, si sperava in un nuovo impeto di collaborazione tra i Paesi, coscienti che se non si fosse ricostruito e affrontato il legame tra le problematiche sociali, economiche e ambientali, i fattori di crisi sarebbero diventati dirompenti, mettendo in pericolo le basi stesse della civilizzazione umana; al contrario, integrando e affrontando in modo sinergico questi diversi aspetti, si può rilanciare un’idea di benessere e dignità diffusi per tutti. Questo spirito cerca di sopravvivere alle aumentate occasioni di conflitto e all’esplodere dei problemi derivanti proprio dagli impatti già in atto dei fattori di crisi. <p> <p> <p> <p>Certamente nessuno si nasconde le difficoltà, a cominciare da Antonio Guterres, segretario generale dell’ONU, che ha esordito sottolineando che “un mondo a pezzi deve diventare un mondo in pace” e ha continuato auspicando il ritorno degli statisti, abbandonando i venti di guerra. Preceduto da un vero e propria tira e molla di notizie su eventuali (smentiti) ripensamenti in merito alla annunciata decisione di uscire dall’Accordo di Parigi, il Presidente USA, Donald Trump, ha ignorato il cambiamento climatico e ha usato toni muscolari e minacciosi. <p> <p> <p> <p>Contemporaneamente, però, usciva la nuova piattaforma on line di oltre 2700 tra città, stati, aziende e università statunitensi che hanno sottoscritto l’appello “We are still In” (Siamo ancora dentro), hanno cioè affermato la volontà di dare attuazione agli impegni sottoscritti dagli USA con l’Accordo di Parigi sul Clima. E da una prima analisi di una parte (342) degli obiettivi fissati da alcuni Stati, città e aziende si evince che l’azione non si è fermata e solo con questi si potrebbe coprire già metà degli impegni assunti dagli USA a Parigi due anni fa. <p> <p> <p> <p>Una spinta più potrebbe venire dal Patto Globale sull'ambiente proposto, nel suo intervento al Palazzo di Vetro, dal presidente francese Emmanuel Macron. L’iniziativa, già annunciata a giugno, offre una piattaforma di alto livello non solo per supportare lo slancio globale sul cambiamento climatico, ma anche per migliorare le ambizioni mondiali in tema d’ambiente. <p> <p> <p> <p>Per questo, il WWF ha incoraggiato i Paesi che aderiscono all’ONU a sostenere l’iniziativa del Presidente francese. “Dobbiamo impegnarci di più sul clima e allo stesso tempo portare il concetto di ‘perdita della natura’ ad un livello più alto all’interno del dibattito politico e di sviluppo. Non ci sarà modo di raggiungere le ambizioni degli SDG con un clima destabilizzato e un ambiente naturale degradato, ha dichiaro Marco Lambertini, in Direttore Generale del WWF Internazionale. Le persone sono sempre più preoccupate dall’evidente accelerazione degli impatti del cambiamento climatico, dalla siccità che ha funestato diverse aree del mondo (inclusa l’Italia) al moltiplicarsi per numero e intensità delle tempeste e delle alluvioni.<p> <p> <p> <p>Nel 2020 si preannuncia una serie di scadenze rilevanti, associate con importanti strumenti globali come gli obiettivi di biodiversità di Aichi, gli SDG e l'accordo globale sul clima di Parigi. “Queste scadenze possono diventare il momento di svolta per un vero cambiamento – sottolinea Manuel Pulgar-Vidal, leader globale Clima ed Energia del WWF - Il patto globale proposto da Macron potrebbe diventare la piattaforma per creare una forte visione collettiva che allinei ciascuna di questi tasselli in una visione di futuro”. <p> <p> <p> <p>L’incapacità della politica di agire con la tempestività che l’accelerazione del disordine climatico e della perdita di salute e ambiente richiedono non può che aumentare la frustrazione diffusa. Al contrario, per ridar fiato a una umanità sempre più “affaticata” e impantanata occorre cominciare a vivere la prospettiva, e la pratica, di obiettivi di futuro. <p> <p> <p> <p>* Responsabile Clima ed Energia WWF Italia <p> <p> <p> <p> <p> <p> <p> <p><p> <p> <p><p> <p>", "time": "2017-09-21T08:11:08+01:00", "type": "scienza"}
{"title": "Clima, ce la può fare il Pianeta nonostante Donald Trump? ", "url": "https://www.lastampa.it/2017/07/06/scienza/clima-ce-la-pu-fare-il-pianeta-nonostante-donald-trump-K2QDFl8HspW0tu7jAhIG9M/pagina.html", "review": "", "content": "<p> <p>Era già molto difficile; adesso salvare il mondo diventerà difficilissimo. Ma la speranza che il riscaldamento globale e il disastro climatico possa essere evitato, nonostante il disimpegno degli Usa dall’accordo di Parigi annunciato da Donald Trump, è ancora viva. Non tutto è perduto, specie se i risultati notevolissimi conseguiti in questo anno e mezzo da Cina e India verranno fortificati e moltiplicati da un rinnovato impegno dell’Europa. Il Vecchio Continente, in effetti, dalla COP di Parigi a oggi sta vivendo sugli allori delle politiche impostate in passato. E c’è - a cominciare dall’Italia, che ha fatto poco - abbondante spazio per rilanciare le ambizioni. La valutazione prevalente tra gli scienziati e gli esperti di clima, a pochi giorni di distanza dallo shock planetario provocato dalla dichiarazione di Trump, può essere riassunta così: la finestra è sempre più stretta, e a questo punto l’obiettivo di limitare l’aumento della temperatura globale a fine secolo «al di sotto dei due gradi», come dice l’accordo di Parigi, è ragionevolmente fuori portata. Ma fermarsi a «soli» due gradi, forse, è ancora fattibile. <p> <p>Come spiega Niklas Höhne, del NewClimate Institute, uno degli animatori dell’autorevole Climate Action Tracker, il punto di partenza era già comunque molto precario. «Dopo la COP di Marrakech - afferma Höhne - avevamo stimato che gli impegni volontari presi a Parigi dai paesi firmatari avrebbero portato a un aumento di 2,8 gradi; limitarsi alle politiche oggi attuate avrebbe portato a 3,6 gradi». Insomma, comunque si sarebbe dovuto rafforzare gli impegni nazionali, i cosiddetti NDC’s. Senza gli Usa è ancora più difficile, «ma India e Cina stanno facendo molto più del previsto, e possono addirittura compensare l’inazione degli Stati Uniti. L’importante ora - è la conclusione - è che si punti a un rafforzamento dell’ambizione, e l’Unione Europea può essere il primo blocco a muoversi in tal senso». Su questa linea c’è anche Edo Ronchi, della Fondazione per lo Sviluppo Sostenibile, che come ministro dell’Ambiente di Prodi siglò il protocollo di Kyoto. «L’uscita degli Usa avrà un’incidenza notevole - afferma - l’anno prossimo l’Ipcc avrebbe dovuto avviare il processo di rafforzamento degli impegni volontari. Evidentemente ci sono ancora spazi per recuperare un obiettivo che non è ancora compromesso, se ci sarà uno slancio determinato da parte degli altri paesi. Ma la “finestra” si restringe. E conseguenze negative per il clima globale ci saranno», conclude Ronchi.<p> <p>Riccardo Valentini, che per l’Ipcc ha redatto il capitolo sull’Europa, è più pessimista. «Già così limitare l’aumento ai due gradi sarebbe stato molto problematico - spiega - e anche se sia Vladimir Putin che il premier indiano Narendra Modi hanno sostanzialmente ribadito che gli accordi devono andare avanti, è evidente che dopo l’uscita degli Usa tutto si complica. La mia valutazione è che oramai i 2 gradi siano fuori dalla nostra portata». Molto dipenderà certamente da quanto l’annuncio di Trump verrà effettivamente «praticato» dal governo e dal sistema economico nordamericano. Secondo Noelle Selin, associate director per la Tecnologia del Massachusetts Institute of Technology, «non è detto che le decisioni amministrative del Presidente vengano davvero attuate. Potenti forze economiche - dice Selin - stanno spingendo verso una riduzione delle emissioni generate dagli Usa». E come noto, molti Stati - come la California e New York - stanno varando regolamentazioni ambientali particolarmente efficaci. <p> <p>Controtendenza, infine, si pone Gianni Silvestrini, direttore scientifico del Kyoto Club. «La mia valutazione è che addirittura l’annuncio di Trump potrà portare a un rafforzamento dell’impegno contro il riscaldamento globale su scala mondiale», dice. Il fattore decisivo è la Russia di Putin, che non ha ancora ratificato l’Accordo di Parigi: «la Russia avrebbe potuto cogliere l’occasione per abbandonare l’intesa a ruota di Trump, e non l’ha fatto». Insomma, così come la Gran Bretagna prima del Brexit rappresentava per molti versi un fattore di rallentamento per l’Unione Europea, è possibile che l’uscita degli Usa dal sistema degli accordi climatici si traduca in una «liberazione» delle energie da parte degli altri Stati firmatari. «Già ora si avverte una maggiore vitalità - chiosa Silvestrini - e una più forte volontà da parte di paesi come la Cina, la Germania e la Francia». <p> <p> <p> <p> <p> <p><p> <p> <p><p> <p>", "time": "2017-07-06T00:00:00+01:00", "type": "scienza"}
{"title": "Mi Ambiento. Il Libro dei fatti green 2017 ", "url": "https://www.lastampa.it/2017/09/22/scienza/mi-ambiento-il-libro-dei-fatti-green-W2lngenMZNi5hOVZ7w49MJ/pagina.html", "review": "", "content": "<p> <p>Per chi vuole una fotografia completa e dettagliata dello stato dell’ambiente in Italia c’è il libro giusto. Si tratta di Mi Ambiento. Il Libro dei fatti green 2017, curato da Massimiliano Pontillo (insieme a Maurizio Guandalini e Letizia Palmisano, e con la prefazione del ministro dell’Ambiente Gian Luca Galletti; Pentapolis Onlus, pp. 188, euro 9,90); la prima edizione di quella che sarà una panoramica annuale di tutto quanto c’è da sapere in campo ambientale, con un approccio “olistico” (ovvero l’ambiente come fulcro di una rivisitazione dell’economia e degli stili di vita in senso più sostenibile, dalla dimensione macro a quella micro). <p> <p><p> <p>E anche assai proattivo, perché, come spiega il curatore Pontillo (presidente di Pentapolis e direttore responsabile di Eco in città), la filosofia di fondo del volume è anche quella di innescare un atteggiamento mimetico e di emulazione virtuosa che possa attivare altre forze nella direzione della costruzione delle premesse per quello che i contributori chiamano un “Eco Rinascimento” (una società ecologica e più glocal), e per entrare in una nuova era geologica, quella dell’Antropocene resiliente. <p> <p><p> <p>E in un Paese nel quale, purtroppo, spesso non esiste che l’imbarazzo della scelta in materia di cattive notizie, questo libro si incarica anche di presentare le migliori esperienze di sostenibilità in corso e le buone pratiche ambientali più aggiornate. E, dunque, “fatti”, ma anche “atti” green, con un approccio equilibrato e attento (oltre che partecipe) che mette in fila le eccellenze tra imprenditoria e scienza, le normative più recenti, i casi originali di sviluppo sostenibile e la buona amministrazione ecologica (perché sì, esiste anche questa, come ben sanno i lettori di Tuttogreen). <p> <p><p> <p>Il libro comprende quattro capitoli tematici, su informazione e giornalismo ambientale (Mario Salomone), politica (Alfonso Pecoraro Scanio), economia (Enrico Giovannini), comunicazione e responsabilità sociale d’impresa (Rossella Sobrero), oltre a un focus sull’alimentazione e “Cibo e ambiente”, curato dal Barilla Center for Food &amp; Nutrition. Il tutto tenendo bene a mente che la strada dello sviluppo sostenibile richiede un sapiente (ed efficiente) mix di cultura ambientale, ripensamento dei modi di consumare nella direzione di un sistema circolare (e non più lineare) e innovazioni dell’economia per riorientarla massicciamente sul “capitale ambiente” (i cui servizi sono stimati per un ammontare annuale di 145mila miliardi di dollari).<p> <p><p> <p>Twitter: @MPanarari  <p> <p> <p> <p> <p> <p><p> <p> <p><p> <p>", "time": "2017-09-22T06:00:00+01:00", "type": "scienza"}
{"title": "Il mondo soffoca, ma le fonti fossili sono ancora sussidiate con 147 miliardi di dollari ", "url": "https://www.lastampa.it/2018/12/14/scienza/il-mondo-soffoca-ma-le-fonti-fossili-sono-ancora-sussidiate-con-miliardi-di-dollari-LJIpiqZ4LEaPeFdUAfonxM/pagina.html", "review": "", "content": "<p> <p>Li chiamano paesi sviluppati, ma sono anche tra i più inquinanti del mondo. Ben 15 nazioni del G20 hanno infatti visto aumentare le proprie emissioni lo scorso anno, e galoppano in direzione ostinata e contraria rispetto all’Accordo di Parigi. Mentre in Polonia cala il sipario sulla COP24, un  nuovo rapporto di Climate Transparency, osservatorio internazionale composto da centri di ricerca e ONG, dimostra che l’82% dell’energia in questi paesi deriva ancora da carbone, petrolio e gas. Fonti fossili che hanno beneficiato, fra l’altro, di corpose sovvenzioni pubbliche, cresciute del 50% negli ultimi 10 anni per restare al passo con la competitività delle rinnovabili. Nello specifico, il rapporto denuncia che le big del fossile hanno ottenuto ben 147 miliardi di dollari in sussidi nel 2016.<p> <p><p> <p>Nel frattempo, pubblicamente i governi promettono che elimineranno questi finanziamenti occulti gradualmente, che affronteranno il cambiamento climatico con forza e ambizione e che il tema è al centro delle loro preoccupazioni. Tuttavia, come le Nazioni Unite hanno dimostrato prima della Conferenza di Parigi, dalla revisione di tutti gli impegni nazionali emergono prospettive nefaste: le attuali promesse di riduzione delle emissioni non bastano, perché non riuscirebbero ad evitare una crescita delle temperature globali di circa 3 °C entro fine secolo. Questa soglia è considerata insostenibile per molte zone del pianeta: dai piccoli stati insulari del Pacifico, che rischiano di finire ingoiati dall’aumento del livello del mare, ad ampie zone dell’Africa e del Sudest asiatico, esposte a eventi meteorologici estremi come siccità, ondate di caldo, alluvioni e inondazioni. Allo stesso modo, la fusione dei ghiacci nell’Artico cancellerebbe un ecosistema delicatissimo, influenzando ulteriormente la circolazione dell’aria e modificando le stagioni in Europa. In definitiva, centinaia di milioni di persone sarebbero esposte ai cambiamenti del clima senza adeguate possibilità di adattamento.<p> <p><p> <p>Secondo Jan Burck , tra gli autori del rapporto di Climate Transparency, tra fatti e promesse «il divario è ancora molto grande e il G20 non si muove abbastanza in fretta». Confrontando gli obiettivi climatici e le politiche messe in campo finora dai diversi paesi, il documento conclude che solo l'India, pur legata ancora a doppio filo al carbone, è sulla buona strada per rispettare il limite massimo di +2 °C rispetto alle temperature medie precedenti la rivoluzione industriale, come richiesto dall’Accordo di Parigi. A far pendere la bilancia dalla parte opposta sono invece stati come Russia, Arabia Saudita e Turchia, che se presi a modello causerebbero un riscaldamento globale di oltre 4 °C entro fine secolo.<p> <p><p> <p>La Cina, il più grande emettitore del mondo, ha stabilizzato le sue emissioni di carbonio per un paio di anni, riducendo la dipendenza dal carbone. Ma il trend è tornato in negativo lo scorso anno. L'Indonesia, il Brasile e l'Argentina hanno promesso di ridurre la deforestazione, ma il tasso di disboscamento non mostra alcun segno di inversione. Con il nuovo governo, anzi, il Brasile rischia di prendere una strada ancora più ripida verso il degrado ambientale, a spese dell’Amazzonia e del suo ruolo di polmone verde del mondo. Il Canada, invece, non accenna a ridurre l’estrazione di petrolio da sabbie bituminose, combustibile ad altissima intensità carbonica e responsabile di un evidente degrado ambientale in vaste zone del paese.<p> <p><p> <p>Fra le principali economie planetarie, secondo Climate Transparency è la Gran Bretagna ad aver fatto il passo più lungo. Nel Regno Unito l’uso di combustibili fossili è sceso del 7,7% tra il 2012 e il 2015: tuttavia, i tagli agli incentivi per le rinnovabili e l’efficienza energetica rischia di rallentare la transizione. L’Italia, sebbene non venga annoverata tra i paesi più lontani dagli obiettivi, ha tuttavia deciso di puntare sulle fossili ancora per molto tempo. Come dimostrano i 4,7 miliardi di finanziamenti per infrastrutture previsti da Snam, o i 14 miliardi di sussidi pubblici alle fonti fossili stimati dall’OCSE nel 2018, anche nel nostro paese la dipendenza dall’energia non rinnovabile rischia di minare l’azione climatica.<p> <p><p> <p>«L’industria dei combustibili fossili ha ingaggiato una battaglia violenta contro le rinnovabili a basso costo – sostiene Burck – La vecchia economia è ben organizzata ed esercita un’enorme pressione di lobby sui governi per ottenere il denaro dei contribuenti».<p> <p><p> <p>È probabile che queste pressioni politiche aumentino ancora quando la politica sarà chiamata ad estendere i tagli delle emissioni al settore dei trasporti e all’agricoltura. Per rimanere su una traiettoria di riscaldamento globale non superiore a 1,5 °C – target “aspirazionale” fissato dalla COP di Parigi – i paesi del G20 devono far scendere le emissioni entro i prossimi due anni, per dimezzarle al 2030. Ad oggi, nessun governo ha una strategia credibile per raggiungere questo obiettivo.<p> <p><p> <p> <p> <p> <p> <p><p> <p> <p><p> <p>", "time": "2018-12-14T05:00:00+01:00", "type": "scienza"}
{"title": "Un biorticello per riunire gli agricoltori ", "url": "https://www.lastampa.it/2017/11/24/scienza/un-biorticello-per-riunire-gli-agricoltori-hjjM5b5IbNKmBjDf0L4ZNP/pagina.html", "review": "", "content": "<p> <p>Dietro all’Italia della grande economia, c’è ancora una nicchia di piccoli agricoltori che si alza presto al mattino, sette giorni su sette, per coltivare con gran fatica senza additivi e chimica. È il mondo del biologico che, secondo i dati più recenti, oggi conta circa 73mila operatori e 1,8 milioni di ettari coltivati. Ad oggi, tuttavia, molte di queste aziende, non sempre hanno le forze e le risorse per raggiungere un pubblico più ampio, né di farsi conoscere su larga scala. E’ con questo intento che, di recente, è nato Biorticello.it, un portale che racconta le storie e i prodotti delle piccole aziende biologiche, creando per loro una vetrina in cui vendere direttamente al cliente. <p> <p><p> <p>L’idea è venuta ad una giovane ragazza laziale, Viviana Datti, che gestiva insieme al fidanzato un’azienda bio in Sabina. Dovendo far fronte allo stesso problema, ha deciso di sfruttare la sua formazione in Web Marketing Consultant per mappare le aziende bio in Italia, andando a conoscerle una ad una con l’obiettivo di censirle e metterle in rete in un unico portale, che consentisse loro di unire le forze e fare sistema. L’idea è piaciuta alla Regione Lazio che ha concesso un contributo pubblico nell’ambito del bando “Microcredito - Fondo Futuro”, che ha permesso a Biorticello.it di divenire realtà. Su Biorticello.it ogni produttore ha una pagina personale dove racconta la storia dell’azienda e delle specialità che produce, anche attraverso schede prodotto che spiegano i processi grazie a cui sono stati creati: dall’’agricoltore che già nel lontano 2003 ha iniziato a scommettere sul farro, all’epoca sconosciuto ai più, a quello che scrive nell’etichetta dei propri prodotti “Questa pasta l’abbiamo creata per la nostra famiglia e la condivideremo solo con familiari e amici. Contattateci per diventare amici”.<p> <p><p> <p><p><p><p><p><p> <p><p> <p>“Abbiamo selezionato personalmente le aziende agricole - spiega Viviana Datti, amministratrice di Biorticello.it - andandole a trovare una ad una, facendo due chiacchiere con loro, ascoltando le loro storie e ne siamo rimasti sempre affascinati: ci sono giovani che studiano per anni nelle grandi città ma che, a un certo punto, decidono di mollare il caos e l’inquinamento per iniziare un’avventura in mezzo alla natura; chi nasce con la passione per l’agricoltura e acquista terreni che un tempo erano stati dei nonni e che invece i genitori avevano lasciato andare, ci sono poi contadine ruspanti che, a ottant’anni suonati, curano personalmente più di cinquecento ulivi. Ad oggi la nostra rete è ancora in crescita: abbiamo per lo più aziende provenienti principalmente dal Lazio, ma stiamo procedendo velocemente anche in Umbria, Marche, Liguria, Sicilia per avere un panorama più completo della mappatura”.<p> <p><p> <p><p><p><p><p><p> <p><p> <p>Contrariamente a quanto avviene di norma negli altri portali, Biorticello.it inoltre ha un suo magazzino dove riunisce tutti i prodotti delle aziende agricole associate. È il sito stesso, pertanto, a gestire la preparazione del pacco che viene spedito ai clienti. Questo permette di ridurre al massimo i tempi di spedizione, controllare tutto il processo e assicurare una sola spesa di spedizione anche per prodotti provenienti da tante realtà diverse. <p> <p><p> <p> <p> <p> <p> <p><p> <p> <p><p> <p>", "time": "2017-11-24T00:00:00+01:00", "type": "scienza"}
{"title": "Le polveri vengono al pettine ", "url": "https://www.lastampa.it/2017/10/24/scienza/le-polveri-vengono-al-pettine-WrOlBsvgwFGckG4edeOuzI/pagina.html", "review": "", "content": "<p> <p>La notizia è rimbalzata dallo spazio alle centraline dell’Agenzia per l’Ambiente di Torino. Dalla stazione spaziale il nostro Nespoli ha mostrato che una coltre grigiastra sta ricoprendo tutta la Pianura Padana. Sparse per la città di Torino, già da tempo le centraline che registrano l’inquinamento urbano hanno dato il loro verdetto: “da tempo abbiamo sforato tutti i limiti consentiti”.<p> <p><p> <p>Sono già 8 giorni consecutivi che si è sforato il limite delle polveri PM10 (polveri di 10 micron di diametro) di 50 μ g/m3. (50microgrammi per metro cubo). Non vengono forniti i dati per le PM2,5, decisamente più pericolose per la nostra salute né delle PM1, ancora peggiori. Sarà certo per non allarmare la popolazione! Ad oggi gli sforamenti sono già 69, e non siamo ancora alla fine dell’anno. Il massimo valore consentito dalla legge (d.lgs 155/2010) ma non certo dalla biologia umana è 35 giorni di sforamento per anno. il 20 ottobre si sono registrati 105 μ g/m3, il 18 122 a Torino - Lingotto. Malattie cardiovascolari, infarti, ictus... tutto contemplato.<p> <p><p> <p>E’ già stato stabilito tanti anni fa da progetti di ricerca europei che come crescono le concentrazioni in aria di PM 2,5, contemporaneamente crescono le ospedalizzazioni per le suddette malattie che vanno a colpire persone con una salute già compromessa. Con le polveri quelle persone subiscono degli aggravamenti, ma anche i bambini nati sani ne soffrono pesantemente.<p> <p><p> <p>C’è da preoccuparsi? Sicuramente sì. Il nostro corpo ha bisogno di ossigeno, non di polvere, per funzionare. Più polvere respiri più ti ammali, presto o tardi che sia. <p> <p>Intanto si stabiliscono giorni di blocco totale per auto, specialmente quelle più inquinanti come i diesel. Basterà? No.<p> <p><p> <p>I nostri politici non hanno capito che la Natura segue delle sue regole logiche che non ammettono deroghe. Più polveri, più malattie è un’equazione matematica. O i nostri politici imparano la “matematica”, oppure non ci servono a niente. Anzi, e se provassimo a chiedere a qualche magistrato di occuparsi di loro? <p> <p><p> <p>Tutti i sindaci della Pianura Padana dovrebbero sapere che questa è un catino in cui ciò che si crea (inquinamento) fa una grande fatica ad uscirne. Le piogge possono portarlo al suolo, ma se non piove rimane tutto in aria ad altezza del nostro naso. E il vento? Il vento porta semplicemente altrove, distribuendo tutto “democraticamente”, i veleni prodotti in via concentrata.<p> <p><p> <p>E’ pur vero che le automobili inquinano, ma a Torino ci sono altre combustioni che fanno polvere e che in questi giorni nessuno ha pensato a citare. C’è un altro corposo inquinatore che non si ferma mai neanche per le vacanze: l’inceneritore, pardon: il termovalorizzatore dal disegno accattivante che mangia 1.200 tonnellate di rifiuti al giorno.<p> <p><p> <p>Un enorme tubo di scappamento puntato contro il cielo che però il Sindaco della città non conteggia nell’inquinamento, come del resto altre industrie con camini che fumano sempre. Chissà, forse se tutti i sindaci della Pianura Padana imponessero per una settimana lo stop ai loro inceneritori, la concentrazione di polveri magari diminuirebbe.<p> <p><p> <p>La colpa la si fa ricadere sempre su quell’infame del cittadino che se ne va in giro in automobile. Il Sindaco a 5 stelle che in teoria era contro l’inceneritore, ora, in questo momento polveroso, tace. Blocca le auto. Chissà se la leggi della Fisica e della Chimica saranno accondiscendenti e faranno scendere il valore delle polveri? Meglio sarebbe far la danza della pioggia.<p> <p><p> <p> <p> <p> <p> <p><p> <p> <p><p> <p>", "time": "2017-10-24T08:12:54+01:00", "type": "scienza"}
{"title": " Italia, più boschi e alberi, meno coltivazioni e pascoli ", "url": "https://www.lastampa.it/2018/12/24/scienza/italia-pi-boschi-e-alberi-meno-coltivazioni-e-pascoli-kYNFjX3ODcEw6eyXusioTN/pagina.html", "review": "", "content": "<p> <p>Aumenta il verde in Italia, in particolare per quanto riguarda gli alberi che in soli 5 anni (2012-2017) crescono con una percentuale del 4,7% arrivando ad estendersi lungo circa 14 milioni di ettari. Il fenomeno si concentra nelle zone marginali del Paese e trascura invece le città dove a salire sono i valori di copertura artificiale.<p> <p>A livello regionale sono Liguria (80,7%), Calabria (67%) e Toscana (60,8%) le regioni con la maggiore percentuale di alberi. Nello stesso periodo l’Italia ha però ridotto del 4% le aree con vegetazione erbacea agricola o adibite a pascolo trasformandole in centri urbanizzati o aree boschive. La perdita dell’area agricola, che un tempo divideva nettamente le città dai boschi, si è accompagnata spesso alla scomparsa dell’eterogeneità del paesaggio, all’ingresso delle specie aliene e alla riduzione della biodiversità di molte aree interne e ancor di più della sicurezza alimentare.<p> <p>Accanto ad aree ormai sovrasfruttate (dove si concentrano le principali aree urbane, le infrastrutture e l’agricoltura intensiva), quindi, se ne trovano altre totalmente trascurate, soggette a fenomeni di spopolamento e di abbandono delle colture e del territorio.<p> <p>È questa l’immagine odierna del territorio italiano fornita dall’ISPRA nel primo rapporto “Territorio. Processi e trasformazioni in Italia”, un lavoro che, analizzando le principali trasformazioni del suolo italiano, mira a rappresentare un riferimento nazionale per la conduzione di analisi sullo stato del territorio e del paesaggio e per lo studio di processi naturali e antropogenici.<p> <p>L’analisi delle principali dinamiche di cambiamento di copertura e di uso del suolo mostra come il processo più significativo in atto, in Europa e nel nostro Paese, sia la progressiva diminuzione della superficie destinata all’uso agricolo, spesso in maniera indipendente dalla fertilità e dalla produttività dei terreni.<p> <p>La riduzione dei terreni coltivati dovuta all’espansione urbana avviene prevalentemente nelle zone pianeggianti, mentre la ricolonizzazione forestale si verifica soprattutto nelle aree interne, nelle zone collinari e lungo l’arco alpino e appenninico alle quote più elevate.<p> <p>L’INTENSIFICAZIONE AGRICOLA <p> <p>Parallelamente all’abbandono delle zone marginali, anche le pratiche di intensificazione agricola (meccanizzazione e utilizzo di tecniche di coltivazione, di irrigazione, di fertilizzazione e di difesa fitosanitaria) concentrate nelle aree di pianura determinano profondi mutamenti nel loro assetto. Inoltre, contribuendo al degrado della qualità del suolo stesso rendono il territorio ancora più vulnerabile ai cambiamenti climatici in atto.<p> <p>La dinamica delle trasformazioni degli ultimi decenni resta comunque dominata dalla crescita delle aree artificiali per far fronte a nuove infrastrutture di trasporto, a nuove costruzioni o ad altre coperture non naturali, che, con una crescita di oltre il 180% rispetto agli anni’50 rappresenta l’evoluzione di maggiore entità.<p> <p>L’AVANZATA DELLE AREE BOSCHIVE <p> <p>Lo stato di abbandono delle aree agricole favorisce nel corso degli anni la ricolonizzazione da parte del bosco che oggi interessa il 40% del territorio, in particolare nelle zone montane, dove gli alberi arrivano a coprire complessivamente il 65% del territorio. Rispetto al passato, quando la ricolonizzazione interessava in modo particolare i pascoli, oggi si osserva l’espansione del bosco a carico degli arbusteti, che di fatto rappresentano una tappa intermedia verso gli ecosistemi forestali. Tale espansione non comporta sempre un aumento in termini di biodiversità, soprattutto quando si assiste all’ingresso di specie aliene invasive come Robinia pseudoacia e Ailanthus altissima, o alla riduzione di spazi aperti, radure, e altri habitat che svolgono un ruolo fondamentale per la conservazione di talune specie.<p> <p>COPERTURA ARBOREA DEL TERRITORIO  <p> <p>Liguria (80,7%), Calabria (67%) e Toscana (60,8%), sono le Regioni con il più alto coefficiente di copertura arborea, considerando anche frutteti, uliveti, arboricoltura da legno e alberi in ambiente urbano.<p> <p>All’opposto si trovano Veneto e Lombardia (29,5% e 32,9%). La crescita degli ultimi anni è avvenuta principalmente a scapito di aree con vegetazione erbacea (agricola, naturale o seminaturale) in montagna (+2%), ma ancor di più in collina (+2,5%), dove i processi di abbandono sono ancora in corso.<p> <p>Tra le città è Reggio Calabria, con il 54,5%, a detenere la maggiore percentuale di territorio ricoperto da alberi, seguita da Genova (54%) e Messina (49,9%). La capitale si attesta al 21, 7%, mentre Milano e Palermo rispettivamente al 10,7% e al 33,4%.<p> <p><p> <p><p> <p><p> <p> <p> <p> <p> <p><p> <p> <p><p> <p>", "time": "2018-12-24T00:00:00+01:00", "type": "scienza"}
{"title": "L’afa fa sciogliere il mondo nei tombini di Venezia ", "url": "https://www.lastampa.it/2017/10/23/scienza/lafa-fa-sciogliere-il-mondo-nei-tombini-di-venezia-eBLfhO7Rs5YRgGXm8YFVMM/pagina.html", "review": "", "content": "<p> <p>Durante l’estate italiana dei 40 gradi, la più bollente dal 1880 (dati Nasa), l’artista spagnolo Pejac ha lasciato la sua firma in angoli della città fuori dalle rotte abituali. I passanti posano i piedi sopra i continenti del pianeta dipinti sui masegni, in un’unica chiazza scura che cola verso un tombino o sulla riva della laguna. L’opera “Stain” si lascia calpestare, evitando accuratamente gallerie e presentazioni ufficiali. <p> <p><p> <p><p><p><p><p><p> <p>L’artista, selezionato dal Concorso Cambiamenti climatici – the grand Challenge 2016, ha partecipato ai Venice Climate Days di inizio autunno e ha scelto il cantiere più vivo, lo squero di San Trovaso, per l’esposizione “A Forest”. Distese di alberi escono dalle ciminiere di una città industriale tratteggiata con il carboncino e che potrebbe ricordare Marghera. Un’ancora rivolta verso l’alto che spunta dall’acqua racconta di un mondo forse già sommerso o che guarda al cielo in segno di richiesta. Salvagenti di fiori ondeggianti sul canale simboleggiano l’aiuto che l’anima della città, insieme artistica e ambientale, invoca.<p> <p><p> <p><p><p><p><p><p> <p><p> <p><p> <p>Come le mani giganti dell’opera “Support” di Lorenzo Quinn si sono posate sul palazzo di Ca’ Sagredo sul Canal Grande, rivelando un’indecisione tra sostenerlo o strapparlo, così il mondo di Pejac pare a metà strada tra un punto di domanda e una didascalia precisa sulla pesantezza esercitata dall’uomo sul pianeta.<p> <p><p> <p><p><p><p><p><p> <p>(Stain, di Pejac a Venezia. Foto di Fabio Cian) <p> <p><p> <p>I Venice Climate Days hanno proposto altri sguardi sul tema. Sarà aperta fino a metà dicembre la mostra fotografica “(climate) Change” nel cortile di Ca’ Foscari, curata da reporter e ricercatori universitari. Il tempo dell’Antropocene è stato raccontato in una lezione performance di Frank Raes, ex direttore dell’Unità sul clima del Joint Research Center della Commissione Europea. Scienziati e artisti sono stati messi sotto inchiesta da Jacopo Pasotti, in un gioco ironico delle parti che ha sottolineato il ruolo dell’informazione.<p> <p><p> <p>La musica ha risuonato durante l’estate sulla piattaforma oceanografica Acqua Alta del CNR ISMAR, al largo delle coste veneziane, e ne è nato il primo di una serie di video nei luoghi a rischio del pianeta. A celebrare l’ultima notte della manifestazione lo stesso gruppo musicale, che dà nome anche al concerto Emotion for change, nel locale Al Vapore a Marghera a lume di candela.<p> <p><p> <p><p><p><p><p><p> <p>(Stain, di Pejac, Laguna di Venezia. Foto di Fabio Cian) <p> <p><p> <p>E la città non si ferma qui.<p> <p>ICCG ha pubblicato una raccolta di foto sugli effetti del cambiamento climatico nel nostro paese. Il 27 ottobre è tempo di Climathon, curata da CMCC, ventiquattrore di lavoro in team sulle proposte creative per contrastare gli impatti dell’aumento del livello marino, svolta in contemporanea in 200 città nel mondo.<p> <p><p> <p>Sarà inoltre la quinta edizione del concorso Cambiamenti climatici – the grand challenge organizzato da Shylock C.U.T. con il patrocinio della Commissione Nazionale Unesco a portare a Venezia il 1 dicembre le novità internazionali su arte e clima.<p> <p><p> <p><p><p><p><p><p> <p>(Squero di San Trovaso, Venezia. Foto di Fabio Cian) <p> <p><p> <p>La città attende un miracolo pop che riversi tra le calli l’energia di un concerto globale che la scuota. Nella canzone “A fine day” portata in tour mondiale e arrivata in Italia nel nostro luglio bollente, Sting racconta l’incertezza dell’azione tra prediche scientifiche ed eventi estremi. Un’indecisione che a Venezia costa cara e a cui manca un monito risoluto. Verrebbe da pensare ad una “Vietato morire” (in questo caso per il clima e l’inettitudine) ed a un contagio in stile Ermal Meta, l’incanto esponenziale che ha colmato le piazze italiane nell’estate dei 40 gradi. L’inaspettato interprete della “generazione di mezzo” ha il potere di collegarle tutte sul filo di una vigorosa dignità, polverizzando ogni adito alla violenza. Anche nel caso dei cambiamenti climatici si potrebbe provare a “cambiare le nostre stelle”. <p> <p><p> <p>Nel frattempo alle porte della città uno “sconosciuto Banksy” tramuta con il colore rosso la parola Warming in Warning. #miracolopop<p> <p><p> <p> <p> <p> <p> <p><p> <p> <p><p> <p>", "time": "2017-10-23T00:00:00+01:00", "type": "scienza"}
{"title": "Poter andare al bagno? Un’emergenza globale ", "url": "https://www.lastampa.it/2017/11/29/scienza/poter-andare-al-bagno-unemergenza-globale-eiLgmL0DB0NdHygkT7p67O/pagina.html", "review": "", "content": "<p> <p>Il 19 novembre si sono celebrate due Giornate mondiali: la prima Giornata mondiale dei poveri (voluta da papa Francesco) e il World Toilet Day, ovvero la giornata del gabinetto, ideata nel 2001 da un dinamico uomo d’affari di Singapore e riconosciuta ufficialmente dall’Assemblea Generale delle Nazioni Unite nel 2013.<p> <p><p> <p>Tra le due giornate ci sono più punti di contatto di quanto non sembri e la giornata dedicata all’impatto sanitario e ambientale dei bisogni corporali (che a prima vista può far sorridere) ha un grande rilievo e chiama in causa anche la ricerca e l’innovazione tecnologica, perché la tecnologia del WC presenta molti limiti e gravi inconvenienti.<p> <p><p> <p>Tirare l’acqua del WC è per noi un gesto normale. Litri di buona acqua potabile, costata lavoro ed energia per portarla da fonti, depurarla da fiumi e laghi naturali e artificiali, pomparla dalle falde. Potremmo usare un doppio circuito (utilizzando ad esempio acqua piovana per lo sciacquone) e sarebbe un bel risparmio di una risorsa preziosa.<p> <p><p> <p>E non è finita qui, perché le feci proseguono il loro viaggio, entrando nell’ambiente o, nel migliore dei casi, passando per un depuratore. <p> <p><p> <p>Dal 3200 a.C. sistemi di sanitizzazione e fognature fanno parte del cammino della civiltà. In ogni caso, il gabinetto è un privilegio: nel mondo, un miliardo di persone la fanno all’aperto, circa quattro miliardi e mezzo di persone non hanno accesso a servizi igienici adeguati (nell’Africa sub-sahariana, ad esempio, il 90 per cento della popolazione urbana non dispone di sistemi fognari) e ogni giorno mille bambini muoiono per malattie intestinali dovute alla scarsa igiene dei bisogni corporali. <p> <p><p> <p>Non per nulla il problema dell’accesso a sistemi di sanitizzazione è stato posto tra gli obiettivi di sviluppo sostenibile (conosciuti anche come Agenda 2030): si tratta dell’Obiettivo 6 (Acqua pulita e igiene). L’ISO (l’Organizzazione internazionale per la standardizzazione) da parte sua ha sviluppato apposite linee guida per le acque di scarico e un comitato (ISO/PC 305) per lo sviluppo di nuove tecnologie di trattamento dei liquami in situazioni non dotate di fognature. «Siamo andati su Marte, teniamo dei computer nelle nostre tasche, ma in duecento anni non abbiamo cambiato la tecnologia dei gabinetti», afferma Doulaye Koné, presidente del comitato.<p> <p><p> <p>La giornata si celebra il 19 novembre perché in quella data, nel 2001, Jack Sim fondò la World Toilet Organization allargando a livello internazionale un’azione intrapresa nel 1998 a Singapore. Quattro anni dopo Jack Sim fonda anche il World Toilet College e nel 2008 la rivista Time lo proclama “Eroe dell’ambiente”.<p> <p><p> <p>Jack Sim, uomo d’affari di successo della città-stato asiatica, compiuti i 40 anni aveva lasciato il suo lavoro per dedicarsi ai poveri, all’insegna del motto “Vivi una vita utile”. Ottenendo successi in altri modi, singolare apostolo del gabinetto.<p> <p><p> <p>Sul sito dell’organizzazione è possibile trovare materiali utili in tema di latrine e dintorni e su quello della Giornata mondiale si trovano articoli, storie di innovazione tecnologica e una animazione che illustra ciclo, impatti e pericoli della “pupù”: www.worldtoiletday.info/where-does-our-poo-go/.<p> <p><p> <p> <p> <p> <p> <p><p> <p> <p><p> <p>", "time": "2017-11-29T00:00:00+01:00", "type": "scienza"}
{"title": "Quale mobilità per il futuro? A Rovereto arriva il Forum Innovazione Mobilità Sostenibile ", "url": "https://www.lastampa.it/2017/11/28/scienza/quale-mobilit-per-il-futuro-a-rovereto-arriva-il-forum-innovazione-mobilit-sostenibile-UDesAdJ9W7IKrxLqNZW6dL/pagina.html", "review": "", "content": "<p> <p>Il settore della mobilità sta per iniziare una trasformazione epocale. Dalle auto del car sharing elettriche a guida automatica alle biciclette free-floating, dal trasporto integrato treno-autobus-bici all’elettrificazione della logistica, dagli aerei elettrici all’economia circolare applicata alla filiera, le novità che stanno animando il mercato sono davvero tantissime. <p> <p><p> <p>L’esigenza di contrastare il cambiamento climatico sta facendo emergere un nuovo modello di sviluppo industriale a basse emissioni, richiesto dall’Accordo di Parigi sul clima e stimolato da forti processi innovativi come l’Internet of Things e machine learning, l’intelligenza artificiale che permette alle macchine di apprendere.<p> <p><p> <p>Gli impatti non sono solo in termini di emissioni. Il settore automobilistico assorbe il 60% dei materiali usati nell’industria mondiale. Con l’aumento della domanda di automobili, cresce anche la domanda di materie prime, metalli comuni e rari, plastiche, vetri di qualità, vernici per formare le componenti dell’auto destinate a finire presto schiacciate dallo sfasciacarrozze.<p> <p><p> <p>Le aziende dovranno investire sulla trasformazione della linea di produzione, puntando al recupero degli scarti e alla rigenerazione (remanufacturing) delle automobili a fine vita. Stanno già emergendo nuovi modelli di business che permettono di tagliare i costi di materiali e risorse, promuovendo l’estensione di vita di tante delle componenti dell’auto. Quindi l’economia circolare fatta di riciclo e riuso di componenti e materiali utilizzati sulle auto è fondamentale. <p> <p><p> <p><p><p><p><p><p> <p><p> <p>Nel 2016 sono state prodotte e vendute quasi 95 milioni di automobili a livello mondiale, quasi tutte alimentate da un motore a combustione. Negli ultimi 100 anni, i veicoli con motore a combustione hanno dominato il mercato automobilistico. Ma i veicoli elettrici stanno iniziando a sostituire i veicoli tradizionali. Bernstein, un’importante società di ricerca di Wall Street, ha predetto che i veicoli elettrici potrebbero rappresentare il 40% delle vendite di auto e il 30% del parco auto globale in 20 anni. <p> <p><p> <p>Inoltre l’auto di proprietà giace inutilizzata per circa il 95% del suo tempo. Un’auto del car sharing invece rimane inutilizzata per meno del 60% del suo tempo. <p> <p><p> <p>Quindi non solo circolare, ma anche elettrica e condivisa. Così sarà l’auto del futuro.<p> <p><p> <p>Molti esempi di questi nuovi processi potranno essere toccati con mano al Forum Innovazione Mobilità Sostenibile (FIMS) dove ci si concentrerà sul doppio tema ecoomia circolare e integrazione dei trasporti, sia passeggeri che per le merci, specie nei centri urbani, dove le emissioni dei mezzi di trasporto hanno impatti diretti sulla salute dei cittadini.<p> <p><p> <p>Tantissimi gli speaker presenti, tra i quali: Ashima Sukhdev di Ellen Mac Arthur Foundation e Francesco Bonino di FCA che parleranno di economia circolare, presentando una serie di dati inediti. Paolo Carri di Scania ed Edouard Barreiro di UPS porteranno le loro esperienze di mobilità di merci e persone intermodale sostenibile. Michele Tosi di Trentino Sviluppo mostrerà le startup più innovative e i progetti futuri degli incubatori legati al tema mobilità mentre Electroad, da Israele, porterà l’innovazione nel segmento infrastrutture, un progetto di strade elettriche ad induzione: invece delle colonnine, i mezzi si ricaricano durante il movimento grazie al passaggio dell’elettricità dalla strada al mezzo di trasporto attraverso campo magnetico. Non mancheranno poi gli interventi di importanti associazioni quali Legambiente e Kyoto Club. Ad aprire e chiudere il tutto, due keynote speaker: Veronica Aneris di Transport &amp;Environment (ong che opera nel settore dei trasporti e dell’ambiente e promuove il trasporto sostenibile in Europa) e Ruth Blanck di Öko-Institut (organizzazione di ricerca e consulenza indipendente che lavora per la sostenibilità in Europa).<p> <p><p> <p> <p> <p> <p> <p><p> <p> <p><p> <p>", "time": "2017-11-28T00:00:00+01:00", "type": "scienza"}
{"title": "Kenneth Weiss: “Se gli oceani soffrono, l’evoluzione gira al contrario” ", "url": "https://www.lastampa.it/2017/11/30/scienza/kenneth-weiss-se-gli-oceani-soffrono-levoluzione-gira-al-contrario-GyjTnlMVqpH12MPH9BgMAI/pagina.html", "review": "", "content": "<p> <p>Soffocati dalla plastica, saccheggiati dalla pesca industriale, lordati dal petrolio, saturati di anidride carbonica e scarichi chimici. L’equilibrio degli oceani è compromesso e l’evoluzione ha cominciato a girare al contrario, riportando alla ribalta sulla scena della vita organismi primordiali, capaci di adattarsi a un ambiente sempre più inospitale per le specie evolute. E se il mare soffre, anche la sopravvivenza dell’uomo è in gioco. Ne abbiamo parlato con il premio Pulitzer Kenneth Weiss, incontrato a Montecarlo, dove era ospite della seconda edizione del festival “For the Earth” . <p> <p> <p> <p>Cambiamento climatico, innalzamento del livello dei mari, acidificazione delle acque, plastica, pesca industriale, inquinamento chimico e batteriologico: sono alcuni dei drammatici problemi che ha affrontato nei suoi reportage. Qual è il più preoccupante? Da dove cominciare per spezzare la letale catena che lega tutti questi fenomeni? <p> <p> È difficile fare una classifica delle peggiori minacce alla salute del mare. Certo, alcune sono più immediate e pressanti, come la pesca eccessiva (overfishing) o il rilascio di sostanze come azoto e fosforo nelle acque, che causa il proliferare di alghe nocive. Altre sono minacce a lungo termine, come l’acidificazione degli oceani, che mina la base della catena alimentare marina. Gli oceani ci hanno sempre fatto un grande favore assorbendo calore e anidride carbonica, allontanandoci così da più immediati effetti catastrofici del cambiamento climatico. E gli scienziati cercano di farci capire che dovremmo trattare meglio i mari non solo per il bene della natura, ma per la nostra stessa sicurezza. Tutti quelli menzionati sono fenomeni complessi. Ma in un certo senso, tutto si riduce a una semplice formula: se vogliano che gli oceani guariscano, dobbiamo smettere di prendere dal mare tutto ciò che vogliano e di buttarci dentro tutto ciò che non ci serve più.<p> <p><p> <p>Lei affronta spesso questioni al crocevia fra ambiente e salute pubblica. L’alterazione dell’equilibrio degli oceani ha ovviamente gravi conseguenze anche sulla salute umana, a partire dalla sicurezza alimentare… <p> <p> Infatti. Mi preoccupa in particolare la sopravvivenza di quella parte di popolazione dei paesi in via di sviluppo – quasi un miliardo di persone – che basa il suo sostentamento sulla pesca: se le loro reti rimarranno vuote, avremo un devastante problema da affrontare. Altra grande questione è il crescente tasso di estinzione delle specie e la perdita di biodiversità. Stiamo alterando gli equilibri del pianeta in modi di cui spesso neanche ci rendiamo conto. Aveva ragione Aldo Leopold, uno dei padri della moderna ecologia, quando ammoniva: “La prima regola per gestire in modo intelligente l’ambiente è conservarne tutte le parti”. Preservare gli ecosistemi è cruciale per la stessa sopravvivenza umana: abbiamo bisogno di ambienti dove i pesci possano vivere e riprodursi, ricostituendo così le riserve per il nostro sostentamento futuro.<p> <p><p> <p>A proposito di sopravvivenza umana, lei si è anche occupato del tema della sovrappopolazione, ad esempio nel recente reportage “Beyond 7 Billion”… <p> <p> In realtà non mi piace il termine “sovrappopolazione”. Sono un umanista e credo che ognuno dei 7,6 miliardi di abitanti della Terra abbia diritto a una vita dignitosa. Preferisco parlare di crescita della popolazione. Il punto è, come dovremmo muoverci adesso? I demografi delle Nazioni Unite prevedono che supereremo i 9,5 miliardi entro la metà del secolo e probabilmente saremo oltre 11 miliardi nel 2100. Ovviamente questo significa una crescita dei consumi e ulteriore pressione sullo sfruttamento dei mari, sia per la pesca che per gli inquinanti che vi riversiamo. Come frenare la crescita allora? L’Italia, come gran parte dell’Europa, è a crescita zero. E questo potrebbe accadere anche nel resto del mondo, se solo alle donne dei paesi in via di sviluppo fosse concesso lo stesso diritto di decidere per la propria vita e lo stesso potere di pianificare quanti figli avere.<p> <p><p> <p>Tornando agli oceani, le immagini più mediatiche dell’inquinamento marino sono probabilmente quelle legate alla plastica (spiagge coperte di rifiuti, uccelli con il ventre pieno di oggetti di plastica, il Pacific Plastic Vortex…). Ma lei si occupa anche di problemi meno visibili, come l’alterazione chimica delle acque e la proliferazione di specie invasive: a questo proposito, parla di “un’evoluzione che gira al contrario”. È una definizione inquietante, cosa significa? <p> <p>Vuol dire che continuando a deprivare gli oceani dei pesci e delle forme di vita più evolute e riempiendoli di troppi nutrienti essenziali, come fosforo e azoto, stiamo lentamente tirando indietro l’orologio della storia, riportando il pianeta a un’era primitiva. Centinaia di milioni di anni fa gli oceani erano un brodo primordiale di cianobatteri e microbi, tutti impegnati in una spietata guerra per la sopravvivenza. Può suonare inverosimile, come la trama di un b-movie fantascientifico, ma in molti luoghi - dagli atolli del Pacifico ai fiordi della Norvegia - pesci, coralli e mammiferi marini lottano per sopravvivere, mentre forme di vita più primitive come alghe, batteri e meduse, nutrite da azoto e fosforo, prosperano indisturbate. E già ci sono estuari di fiumi letteralmente soffocati da alghe nocive, che uccidono qualsiasi forma di vita sul loro cammino.<p> <p><p> <p>La serie di reportage “Altered Oceans”, realizzata per il Los Angeles Times  , vinse il Pulitzer nel 2007. Da allora cosa è cambiato? C’è qualche segnale positivo o è sempre peggio? <p> <p> Alcune cose sono certamente peggiorate. Ad esempio è aumentato il grado di acidità degli oceani, a causa della sempre maggiore concentrazione di anidride carbonica nell’atmosfera. Ma c’è anche qualche segnale di speranza e progresso. Come la diffusione delle grandi aree marine protette, con presidenti e primi ministri che si contendono il primato per la più estesa riserva marina sui loro territori. Questo significa impegnarsi seriamente nella protezione delle specie marine e dei loro habitat e permettere agli oceani di rifiorire. Inoltre molti paesi, oggi, stanno investendo per modificare le proprie filiere produttive e la gestione dei rifiuti, così da ridurre il flusso di plastiche che finisce in mare. E infine, dai dati recenti sulle emissioni di carbonio, emerge una leggera diminuzione, in Europa, ma anche negli Stati Uniti e persino in Cina. Questo è un segnale positivo.<p> <p><p> <p>Veniamo, infine, alla funzione dei media. Parlando dell’importanza del suo lavoro di esploratore marino e divulgatore, Fabien Cousteau (figlio di Jacques) ha detto: “Le persone vogliono proteggere ciò che amano”. Pensa che la narrazione mediatica stia facendo abbastanza per coinvolgere la gente sui temi ambientali? E cosa significa essere un giornalista ambientale nell’America di Trump? <p> <p> Fabien ha sicuramente ragione, anche se non è il primo a dire una cosa del genere. Credo che la citazione originale sia di Baba Dioum, ingegnere forestale del Senegal: “Alla fine conserveremo solo ciò che amiamo; ameremo solo ciò che comprendiamo; e comprenderemo solo ciò che ci viene insegnato”.<p> <p><p> <p> Stiamo facendo abbastanza? Chiaramente no. È difficile pensare al futuro quando i problemi del presente sono così pressanti. Penso comunque che lo storytelling ambientale sia oggi più importante che mai, specialmente nell’era Trump. Ovviamente il Presidente Trump, che è uno showman provetto, sa come attirare l’attenzione della gente. Ma allo stesso tempo si è guadagnato il più basso tasso di approvazione da parte degli americani da 70 anni a questa parte. E paradossalmente la sua presidenza ha fatto crescere il pubblico dei lettori e dato impulso alla circolazione dei giornali. È quello che chiamiamo “Trump bump”. Sembra che le persone, negli Stati Uniti, siano diventate di colpo più attente e politicamente attive, come non accadeva da anni. Come ha detto Gloria Steinem quando un milione di donne sono scese in strada per protestare contro Trump: “Questo è il lato positivo del lato negativo”.<p> <p><p> <p> <p> <p> <p> <p><p> <p> <p><p> <p>", "time": "2017-11-30T08:31:25+01:00", "type": "scienza"}
{"title": "Clima, se non agiremo nel 2100 le città italiane in estate diventeranno un inferno ", "url": "https://www.lastampa.it/2017/07/10/scienza/clima-se-non-agiremo-nel-le-citt-italiane-in-estate-diventeranno-un-inferno-0VRIv57lBOYZsCCLzx7iEL/pagina.html", "review": "", "content": "<p> <p>Avete caldo? I vostri pronipoti forse staranno molto peggio, sappiatelo. Se non si interverrà seriamente per ridurre le emissioni di gas serra che provocano il riscaldamento globale, entro il 2100 le nostre città diventeranno molto più roventi, con un aumento della temperatura media estiva di circa sette gradi centigradi. In altre parole, le nostre città avranno lo stesso clima dell’Egitto o della Turchia. È quanto emerge dalle simulazioni condotte dagli esperti dell’associazione Climate Central, in collaborazione con l’autorevole World Meteorological Organization, l’agenzia meteorologica delle Nazioni Unite.<p> <p><p> <p>Come si può constatare anche sulla mappa interattiva realizzata dall’organizzazione indipendente di scienziati e giornalisti per valutare gli scenari che riguardano circa 300 città nel mondo, senza una riduzione delle emissioni di gas a effetto serra (ovvero immaginando che non cambi nulla rispetto agli attuali volumi di emissioni, alla fine del secolo le temperature estive nei centri urbani in Italia potrebbero essere in media di 32-33 gradi. <p> <p><p>  <p><p> <p>Per la precisione, a Roma e Milano si potrebbe passare rispettivamente da 27 e 25,2 gradi centigradi a una temperatura media estiva di 32,6 gradi, esattamente come quella attuale di Port Said in Egitto, sul Canale di Suez. A Napoli, dove oggi la media è di 27,1 gradi, si arriverebbe a 33,7, come il Cairo. A Palermo l’aumento previsto è da 26,9 a 32,2 gradi centigradi. E colpisce il dato di Torino, che registrerebbe un incremento record di temperatura, addirittura superiore ai 7 gradi: si passerebbe dagli attuali 20,3 di oggi a un’estate con una temperatura media di 27,5 nel 2100, come oggi si misurano a Valencia, in Spagna.<p> <p><p> <p>Gli esperti di Climate Central prospettano anche uno scenario diverso, più ottimistico (e si direbbe più realistico), ipotizzando che nei prossimi anni si attui una politica di tagli moderati (ma non risolutivi) delle emissioni climalteranti. In questo caso, l’aumento delle temperature sulle città italiane dovrebbe essere più limitato. E le nostre metropoli in estate arriveranno a una temperatura media di circa 30 gradi centigradi, più o meno quella attualmente registrata in Spagna o sulla costa mediterranea del Nordafrica. <p> <p><p> <p>Ovviamente, lo scenario più catastrofico sarebbe un disastro per gli italiani del 2100, ma le conseguenze sarebbero molto serie per l’intero pianeta, con città spostate letteralmente in zone climatiche completamente diverse ed anomale. Ad esempio Ottawa, capitale del Canada, avrebbe in estate la stessa temperatura di una città tropicale come Belize City, sulla costa dell’Atlantico in Centroamerica. Kabul, sugli altipiani montuosi dell’Afghanistan, avrebbe quella di una città di costa come Colombo, in Sri Lanka. Cairo, già oggi molto calda, potrebbe diventare come la rovente Abu Dhabi. La fresca Parigi avrà la stessa elevata temperatura di Fez, in Marocco.<p> <p> <p> <p>«Il caldo più forte, e l’atteso aumento dei fenomeni estremi legati al calore estive, come cicloni e tempeste, avranno implicazioni molto serie per quanto riguarda i rifornimenti di energia ed acqua, per la salute pubblica e i trasporti urbani - avverte il segretario generale del WMO, Petteri Taalas - e le intense ondate di calore quasi sempre peggioreranno la qualità dell’aria in molte metropoli, con effetti anche letali». Abbiamo ancora dieci anni per correre ai ripari. Ma dobbiamo correre.<p> <p><p> <p>  <p> <p> <p> <p> <p><p> <p> <p><p> <p>", "time": "2017-07-10T18:50:53+01:00", "type": "scienza"}
{"title": "Obsolescenza programmata? Un disastro, anche per l’ambiente ", "url": "https://www.lastampa.it/2018/01/10/scienza/obsolescenza-programmata-un-disastro-anche-per-lambiente-y57WPWWklcvLJaAysTHYzM/pagina.html", "review": "", "content": "<p> <p>Due parole bruttissime, usate pochissimo, ma progettate per stare insieme sin dagli anni Venti: obsolescenza programmata.<p> <p><p> <p>Invenzione del XX secolo, quello del progresso, del consumo e della distruzione, l’obsolescenza programmata è diventata nel XXI secolo, almeno in Francia, un delitto. Il caso Apple e quello meno noto delle stampanti Epson, Canon, HP, Brother, hanno aperto il varco ad un cambiamento che investe economia, ambiente, società. Casi giudiziari che diventeranno cultura, che ribalteranno - e speriamo con un equilibrio che tenga conto di tutte le variabili e tutte le istanze - uno dei capisaldi dell’economia: fissare a monte un tempo di vita dei prodotti per garantire il ricambio del vecchio col nuovo, il guadagno in bilancio annuale delle imprese produttrici, e anche - va detto - il finanziamento dell’innovazione tecnologica dei prodotti stessi, diventa reato. <p> <p><p> <p>Diventa reato costringere le persone a cambiare smartphone ogni anno. E forse domani sarà reato il consumo compulsivo.<p> <p><p> <p>I FATTI RECENTI <p> <p>La procura di Parigi ha aperto il 5 gennaio una inchiesta penale aggiungendo al delitto di obsolescenza programmata anche il reato di truffa, in un’inchiesta contro Apple sulla durata delle batterie degli iPhone. Non mi dilungo, ne scrivono tutti (ecco cosa ne dice Ansa). Altro fatto: la procura di Nanterre, sempre Francia, ha dato il via ad un’inchiesta per il delitto di obsolescenza programmata delle stampanti Epson, Canon, HP, Brother: secondo l’accusa (e molti di noi ci sono passati) accade che il tampone assorbente indichi falsamente il proprio fine vita in tempi anticipati e le stampe si blocchino con il pretesto che le cartucce sarebbero vuote mentre c’è ancora inchiostro (cartucce che sono arrivate a costare perfino 2.062 € il litro, più di uno Chanel n.5).<p> <p><p> <p>Entrambe le inchieste nascono da denunce di associazioni come HOP (Halte à l’obsolescence programmée) che invita tutti i consumatori a fornire ulteriori informazioni su vicende vissute di obsolescenza programmata.<p> <p><p> <p>Casi analoghi (cause contro Apple per gli iPhone) sono stati avviati anche in USA e Israele, ma è la Francia il primo paese che definisce formalmente il delitto di obsolescenza programmata. Lo fa, dopo proposte di vari schieramenti e associazioni ambientaliste sin dal 2011 e con declinazioni più o meno severe, con una legge che amplia i diritti dei consumatori, la Legge Hamon (dal ministro socialista che l’ha firmata nel 2014), e lo ribadisce all’interno della legge sulla transizione energetica del luglio 2015. <p> <p><p> <p>STORIA DI NOVANT’ANNI FA <p> <p>L’obsolescenza programmata nasce formalmente nel 1924, quando i produttori delle lampadine firmarono a Ginevra la Convenzione per lo sviluppo e il progresso dell’industria internazionale delle lampade elettriche a incandescenza. Dopo essersi battuti fin da quando esiste la luce elettrica per convincere i consumatori di vendere le migliori lampadine al mondo, Philips, General Electrics, Osram e gli altri big fecero cartello (detto Phoebus), si spartirono quote di mercato e stabilirono la durata massima di 1000 ore di vita di ciascuna lampadina, pena una sanzione salata, interna al cartello stesso. Lo fecero per venderne di più, ovviamente. Ma non solo: almeno sulla carta, si voleva garantire uno standard alto al consumatore, visto che dopo un certo numero di ore le lampadine avrebbero comunque perso luminosità. Un po’ quello che oggi dice Apple per i suoi rallentamenti programmati.<p> <p><p> <p>Dal 1924, l’obsolescenza programmata ha regolato moltissime produzioni. I consumatori, tutti, lo sanno bene. Chi non si è incavolato per i messaggi delle stampanti che dichiaravano la testina da sostituire per poi scoprire che la testina costa quasi più della stampante nuova (e sempre a patto di trovarla sul mercato), chi non ha bestemmiato perché l’aggiornamento del software non era compatibile con il sistema operativo, chi non ha perso le staffe perché lo scanner, il televisore, il microonde, la fotocamera si sono rotti due giorni dopo la scadenza della garanzia... Incavolati e inermi, tutti hanno incassato la sconfitta: era scritto, si sapeva, era scontato. Nessuno ha pensato alla truffa, men che meno ad un delitto dalla definizione oscura come l’obsolescenza programmata. O forse ci ha pensato, ma non c’era il reato. Non esisteva. E ancora non esiste, tranne in Francia.<p> <p><p> <p>LA RIVOLUZIONE È ALLE PORTE <p> <p> La Francia ha aperto il varco e l’onda arriverà, inevitabile. Populista, e negativa come qualcuno suggerisce, oppure realista, ambientalista o socialista... come sarà davvero quest’onda è tutto da scoprire. Buona probabilmente per molti aspetti, certamente quello del diritto del consumatore. Probabilmente in molti casi anche per quello sociale ed ambientale. Per quello economico, la partita è tutta da indagare. <p> <p><p> <p>Le componenti in gioco sono tante. E finora mai calcolate con precisione. Ma gli indizi che sia imminente ci sono tutti. Oltre al riconoscimento del “delitto” in Francia, la direttiva sull’ecodesign ne prende nota (direttiva recepita in Italia con il decreto n. 140 del 10 giugno 2016 in cui si chiede ai produttori di implementare le strategie di eco progettazione con azioni che favoriscono l’aumento della vita media dei prodotti e ne facilitino le operazioni di riparazione, permettendo l’aggiornamento tecnico. Chi dimostra di aver ridotto il costo di gestione di fine vita di un prodotto potrà richiedere una riduzione dell’ecocontributo). Anche l’Europarlamento ha dato un suo input approvando una mozione contro l’obsolescenza programmata e invitando la Commissione europea ad adottare misure contro questi metodi che fanno danni a consumatori e ambiente.<p> <p><p> <p>L’Onu Ambiente intanto ha pubblicato, a fine 2017, un rapporto sull’obsolescenza dei prodotti. Lo scopo di questo studio è fornire raccomandazioni sulle opportunità disponibili per i consumatori, il settore privato e in particolare i governi, delle economie sviluppate e in via di sviluppo, per affrontare correttamente le problematiche legate alla durata di ciò che compriamo. <p> <p><p> <p>Vengono analizzati sette prodotti tipo, che rappresentano le diverse aspettative di vita dei consumatori per i loro momenti di sostituzione ottimali e le vite effettive in paesi selezionati: l avatrici, frigoriferi, TV, telefoni cellulari, computer portatili e abbigliamento. Il rapporto fornisce tre prospettive politiche, due per lo sviluppo e una per i paesi in via di sviluppo (dove finiscono molti frigoriferi, ad esempio), per la progettazione di misure per affrontare l’estensione della durata del prodotto.<p> <p><p> <p>Come preambolo, l’Onu ricorda che l’idea generale quando si parla di allungare la vita di un prodotto è quella di arrivare a una situazione win-win: il consumatore può godersi il suo bene più a lungo, quindi con un costo finale inferiore, l’azienda non deve ridurre i suoi margini e la pressione sull’ambiente deve essere equilibrata. L’ideale, insomma. Ma tutt’altro che facile da calcolare.<p> <p><p> <p><p><p><p><p><p> <p><p> <p>I miglioramenti suggeriti dal Rapporto Onu sono di tre categorie: l’aumento del tempo di utilizzo di un prodotto, il miglior design dei prodotti attraverso la loro progettazione e la loro manutenzione, e il miglior supporto dei prodotti in caso di guasto attraverso la riparazione o riconfezionamento.<p> <p><p> <p>Lo studio esamina sette dispositivi e tenta di definire un periodo al termine del quale è interessante dal punto di vista ecologico sostituire il suo bene con un nuovo prodotto (tramite analisi LCA, ossia lungo tutto il ciclo di vita del prodotto stesso).<p> <p><p> <p>Nel valutare l’impatto della loro fabbricazione e del loro uso, una lavatrice e un frigorifero dovrebbero, ad esempio, durare almeno dieci anni prima di essere sostituiti con prodotti di nuova generazione, a patto che questi siano costruiti in modo energeticamente più efficiente. Un televisore, al contrario, non dovrebbe essere cambiato, perché i nuovi consumano sempre di più (fino al 30% per una nuova tv).<p> <p><p> <p>Ovviamente dovrebbero essere presi in considerazione diversi parametri, come il numero di ore in cui il televisore viene acceso ogni giorno e le sue dimensioni, ma alla fine dei conti, l’Onu dice che una sostituzione prima degli 8-10 anni non è auspicabile. Per quanto riguarda i telefoni cellulari, le fasi più impattanti dal punto di vista ambientale nel ciclo di vita del prodotto sono quelle di estrazione e produzione (si tratta di materie prime preziose, rare, difficili da trovare e trattare, che andrebbero recuperate). L’impatto della fase di utilizzo è inferiore (anche se è in aumento): questo comporta che il tempo a partire dal quale è meglio cambiare i telefoni può arrivare fino a 12 anni. Non accade: i telefoni vengono sostituiti per lo più a causa di aggiornamenti non più supportati o per le offerte di operatori mobili che offrono modelli gratuiti o con grandi sconti. I computer portatili, invece, secondo l’Onu, avrebbero una durata ottimale di almeno sette anni. Questo periodo può, a seconda dell’ipotesi, salire persino fino a 88 anni.<p> <p><p> <p><p><p><p><p><p> <p><p> <p>La Francia, così come il Portogallo, ha dato un esempio - dice l’Onu - aumentando il periodo di garanzia legale a due anni, vale a dire il periodo durante il quale l’onere della prova è a vantaggio del consumatore. Sempre la Francia, come s’è visto, è stato il primo paese al mondo a definire il crimine dell’obsolescenza programmata. L’Onu quindi auspica una più ampia adozione di queste misure, in particolare nell’Unione europea. L’UE ha inoltre una direttiva sulla progettazione eco-compatibile che stabilisce i requisiti minimi per determinati tipi di prodotti venduti sul suo territorio. Il progresso legislativo suggerito consisterebbe nell’estendere il numero di prodotti soggetti alla presente direttiva. Il rapporto raccomanda anche la visibilità della durata di servizio, la fornitura di manuali di riparazione e una riduzione dell’IVA sulle attività di riparazione. Il “Diritto alla riparazione”, nel frattempo, consentirebbe a “singoli e riparatori indipendenti di avere accesso alle stesse informazioni e ai pezzi di ricambio dei produttori, dei rivenditori autorizzati e dei riparatori”. In ogni caso, è rinforzando l’informazione per il consumatore e la sua educazione che si potrà affinare le sue scelte di consumo, e quindi cambiare il modo di produzione.<p> <p><p> <p>A proposito delle modalità di produzione, il rapporto suggerisce di introdurre incentivi finanziari per estendere la vita di prodotti, come la riduzione delle imposte sui prodotti rigenerati e una garanzia su questi stessi prodotti. Altra proposta, l’introduzione della responsabilità estesa del produttore: è una strada promettente, dice l’Onu, come è avvenuto in Giappone dal 2001, dove i produttori sono responsabili dei loro prodotti anche in viaggio.<p> <p><p> <p>Perché l’Onu, se da una parte giustamente si preoccupa di limitare i consumi inutili per il bene dei portafogli dei consumatori e per quello dell’ambiente da cui tutte le materie prime vengono estratte e a cui tutti i rifiuti vengono destinati, comprese le emissioni di ogni fase di vita del prodotto, dall’altra non può non tener conto dell’economia e di conseguenza di quel benessere finanziario che alimenta anche la ricerca e l’innovazione. <p> <p><p> <p>ll progresso tecnologico consente alle aziende di produrre beni sempre più complessi e all’avanguardia, che sono messi a disposizione dei consumatori. Questa avanguardia è frutto di ricerca e innovazione e, ovviamente, costa. Da qui nascono varie necessità: offrire al mercato un prodotto relativamente abbordabile per i più, fare profitti, e coniugare tutto questo con le esigenze del pianeta non infinito che abbiamo a disposizione. E la soluzione talvolta, paradossalmente, può chiamarsi persino obsolescenza programmata, se consente al consumatore di beneficiare di modelli sempre più innovativi ed efficienti, al contempo a buon mercato, mentre l’azienda riesce a maturare profitti e migliorare le prestazioni ambientali del prodotto. <p> <p><p> <p>I calcoli di tutto questo, però non sono ancora stati fatti. Quindi, nel frattempo, benvenuta rivoluzione. <p> <p><p> <p> <p> <p> <p> <p><p> <p> <p><p> <p>", "time": "2018-01-10T17:16:02+01:00", "type": "scienza"}
{"title": "Anfibi e ragni: incredibili predatori del microcosmo, in estinzione ", "url": "https://www.lastampa.it/2017/12/18/scienza/anfibi-e-ragni-incredibili-predatori-del-microcosmo-in-estinzione-lBZ3zgARZrG3AnAA9yPzrL/pagina.html", "review": "", "content": "<p> <p>“Ma come fanno a piacervi quelle schifezze - scherzano così Emanuele Biggi e Francesco Tomasinelli, fotografi e divulgatori scientifici di fama internazionale, citando una delle classiche domande della gente - premesso che ci piacciono anche tutti gli altri animali, come delfini, elefanti, ma è vero, fin da bambini, anfibi, molluschi, insetti e ragni hanno su di noi un certo fascino”. Sono animali piccoli, bollati di “serie B” dal grande pubblico. La parola predatori evoca squali e felini, ma anche in scala ridotta, insetti e ragni con le loro zampe e zanne offrono spettacolari momenti di caccia, occupando, a tutti gli effetti, un primo posto nella natura. <p> <p><p> <p>In giro per Amazzonia, Borneo, Namibia, armati di macchine fotografiche, la coppia di documentaristi ha immortalato scene mozzafiato, confezionandole in suggestive storie nella mostra “Predatori del microcosmo”, adesso a Settimo Torinese. “È diventata anche un libro - spiega Biggi - dopo aver fatto il tour dei principali musei scientifici italiani, su consiglio di molti visitatori abbiamo deciso di pubblicarla”.<p> <p><p> <p><p><p><p><p><p> <p>Raganella verde, Madagascar (Boophis viridis) <p> <p><p> <p>“Tra i miei soggetti preferiti c’è la Mantide tropicale. Come la cugina europea che troviamo nei nostri prati, questa regina degli insetti ci lascia sgomenti per il comportamento post accoppiamento in cui decapita il maschio e comincia a mangiarselo. Una cruenta azione di cannibalismo ma che in realtà rappresenta il sacrificio del maschio per assicurare alla femmina le proteine necessarie per la formazione delle uova”, racconta Biggi.<p> <p><p> <p>“È la foresta del Borneo con le sue grotte il luogo che più mi ha affascinato - spiega Tomasinelli - granchi privi di occhi, tappeti di scarafaggi pronti a decomporre organismi in pochi minuti e il “fiume” di 4 milioni e mezzo di pipistrelli che al calar della sera si invola nel cielo. È un ecosistema estremo, equipaggiati con tuta da speleologo, torcia e una mascherina per non respirare l’ammoniaca derivante dalle numerose deiezioni di animali, abbiamo costruito un reportage che è stato pubblicato sulla prestigiosa rivista Bbc Wildlife”.<p> <p><p> <p><p><p><p><p><p> <p>Geco del deserto, Namibia, (Pachydactylus rangei) <p> <p><p> <p>“Prima di arrivare a un’immagine c’è un meticoloso lavoro dietro le quinte. Non basta saper fotografare. Serve la pazienza. In Namibia, si può stare anche quattro ore a scrutare la sabbia del deserto per intercettare le tracce di scorpioni, vipere, camaleonti. Serve portare le provviste necessarie per intere giornate, come l’acqua. Potrà sembrare strano, ma data l’umidità intensa, si ha bisogno di bere più in una foresta tropicale che nel deserto. E a portata di mano ho sempre un taccuino sul quale progetto la scena che desidero immortalare, la sensazione che vorrei trasmettere”, commenta Tomasinelli.<p> <p><p> <p>I protagonisti delle fotografie diventano ambasciatori per la conservazione. È il caso di tanti anfibi: delle 7500 specie classificate sul pianeta, il 30% è in rischio di estinzione. “C’è la raganella del Perù che è appena stata scoperta, non ha ancora un nome scientifico e già rischia di sparire per sempre, ma per fortuna a riparare certi danni commessi dall’uomo, ci sono i ricercatori, veri e propri angeli, come quelli impegnati a sconfiggere i chitridi, funghi parassiti letali per gli anfibi” dichiara Biggi.<p> <p><p> <p><p><p><p><p><p> <p>Mantide orchidea, Malesia, (Hymenopus spp.) <p> <p><p> <p>L’opinione pubblica non nutre un feeling per questi animali e spesso si domanda: “Ma a che cosa servono?”. È difficile far capire che il punto non è quanto servano all’uomo, ma la loro utilità è da ricercare nell’ecosistema nel quale si sono evoluti per migliaia di anni occupando una specifica posizione. “Comunque i ragni mangiano fino a 800 milioni di tonnellate d’insetti l’anno, sono i predatori più utili del mondo”, conclude Tomasinelli.<p> <p><p> <p><p><p><p><p><p> <p>(Uscita pipistrelli dalla grotta del Borneo) <p> <p><p> <p> <p> <p> <p> <p><p> <p> <p><p> <p>", "time": "2017-12-18T00:00:00+01:00", "type": "scienza"}
{"title": "Estate alla ricerca della spiaggia pulita tra Posidonia e rifiuti ", "url": "https://www.lastampa.it/2017/07/11/scienza/estate-alla-ricerca-della-spiaggia-pulita-tra-posidonia-e-rifiuti-0JrpBVN4dGcv4ty5HMrT5M/pagina.html", "review": "", "content": "<p> <p>Arriva l’estate, tempo di mare e di spiagge, con acqua e sabbia possibilmente pulite. Sono sempre di più le sostanze e gli oggetti che si trovano sui nostri litorali, spesso lasciati lì dal gran numero di persone che vi si affollano, in qualche caso invece del tutto naturali e addirittura fondamentali per la salute degli ecosistemi marini.<p> <p><p> <p>LA POSIDONIA INDICE DELLA SALUTE DEL MARE  <p> <p>L’esempio più noto è sicuramente quello della Posidonia oceanica, da molti considerata erroneamente un’alga, ma di fatto una pianta che vive in mare e in autunno perde le foglie, che quando è deposta sulle spiagge dalle mareggiate viene considerata fastidiosa da molti bagnanti e operatori del turismo. In realtà i banchi di Posidonia sono un habitat prioritario per l’omonima Direttiva dell’Unione Europea, essendo l’ambiente ideale di molte specie, oltre che un indice della qualità delle acque marine, tanto più pulito e sano quante più praterie di posidonia sono presenti. In altri paesi europei, come la Francia ad esempio, la presenza di Posidonia sulla spiaggia è considerato un indicatore di salute del mare e questo tipo di spiagge “ecologiche” sono ricercate dagli stessi bagnanti. Quando ci sono forti mareggiate, con molte foglie sulla spiaggia, iniziano i problemi, anche se gli scienziati fanno notare la funzione di protezione che la posidonia spiaggiata ha, proprio in questi momenti, contro l’erosione degli arenili. Quando le quantità sono importanti, possono essere necessari interventi proprio per tutelare l’uso balneare della spiaggia e avere garanzie di tipo igienico – sanitario: in questi casi, viene richiesta da più parti la rimozione delle foglie spiaggiate, ma qui si entra nell’ambito delle normative legate ai rifiuti (in primis il Decreto Ronchi), che possono complicare notevolmente la vita ai sindaci interessati. <p> <p><p> <p>Se infatti la Posidonia viene qualificata come rifiuto deve essere smaltita col minore impatto ambientale possibile, e questo può comportare il rispetto di procedure anche molto complesse: Il Ministero dell’Ambiente, in una circolare del 2006, suggerisce invece il mantenimento in loco delle “banquettes” (gli accumuli di foglie sull’arenile), con il loro spostamento temporaneo in zone appartate e solo come ultima possibilità il trasferimento in discarica. Lo stesso Ministero ha promosso un recente incontro, con la partecipazione di tecnici e del sottosegretario all’Ambiente Silvia Velo, dove sono stati approfonditi la funzionalità ecosistemica della posidonia ed il suo inquadramento all’interno dell’economia circolare. <p> <p><p> <p>  <p> <p> <p> <p> <p><p> <p> <p><p> <p>", "time": "2017-07-11T00:00:00+01:00", "type": "scienza"}
{"title": "L’orto attivo che difende il clima ", "url": "https://www.lastampa.it/2017/07/16/scienza/lorto-attivo-che-difende-il-clima-xy1BBhVHUM7z0Ouj3pAenM/pagina.html", "review": "", "content": "<p> <p>La rivoluzione passa per l’orto. Non parliamo del lancio degli ortaggi verso la politica, ma dalla rivoluzione dell’agricoltura bioenergetica, presentata a Ecofuturo2017 che si materializza nell’addio ai tradizionali metodi di coltivazione e lavorazione, offensivi della terra e nel futuro delle tecniche agricole non invasive e sostenibili. «Sono particolarmente contenta di iniziare l’inaugurazione del festival con l’orto bioattivo, perché il punto centrale del nostro assessorato all’ambiente sarà quello di riportare al centro l’agricoltura urbana, fatta sul nostro territorio, sostenibile, biologica, pulita.- ha detto il Assessore all’ambiente e lavoro Chiara Gallani di Padova - Qui ad Ecofuturo ci sono molti esempi da cui ripartire e ottime proposte per l’amministrazione». È un progetto, quello dell’orto bioattivo sviluppato in Toscana, a Firenze, da Ortobioattivo in collaborazione con l’Orto botanico e l’Università degli Studi di Firenze. L’idea nasce dal concetto di riproduzione del terreno boschivo, una condizione naturale, selvatica e priva di concimi chimici che se utilizzati neutralizzerebbero la vita del sottosuolo.<p> <p><p> <p>«Oggi i concimi chimici non rigenerano più la terra, ma nutrono direttamente la pianta, trasformando il suolo in un supporto neutro sempre più mineralizzato e privo di vita. E’ importante sottolineare come, per questa via, si realizzi una procedura che costituisce una costante dell’agricoltura industriale: la sostituzione di processi spontanei, naturali, con dispositivi tecnici, la surrogazione di un’economia della natura», ci dice il dottor Andrea Battiata, agronomo e consigliere della Società Toscana di Orticultura.<p> <p><p> <p>Il suolo è già all’origine è ricco d’organismi il cui lavoro, a causa delle lavorazioni e quindi alla sua ossigenazione che è dovuta alla lavorazione classica, viene alterato. L’agricoltura tradizionale, usa sostanze estranee per la coltivazione e interrompe l’azione degli essudati radicali, che sono i residui organici e le attività chimiche di batteri, funghi e lombrichi, generando uno squilibrio nutritivo che le pratiche agricole comuni devono compensare con l’applicazione di fertilizzanti e concimi di sintesi per limitare i danni. Questa compensazione artificiale, però ha un effetto temporaneo: il suolo si impoverisce aumentando le probabilità di sviluppo di patogeni e crea dipendenze alle piante.<p> <p><p> <p><p><p><p><p><p> <p><p> <p>Il terreno dell’orto bioattivo, invece, non si compatta, e così lascia passare l’ossigeno e l’aria consentendo ai micro-ecosistemi del sottosuolo una areazione corretta e oltre a tutto ciò non serve il concime. La fertilizzazione, infatti, la si realizza con l’utilizzo di una copertura organica permanente. In pratica l’orto bioattivo ricrea il processo naturale che salvaguardia e tutela la vita presente nel sottosuolo, consentendo così la crescita di vegetali che possiedono il massimo di proprietà nutritive.<p> <p><p> <p>«Il metodo applicato è chiamato “grow biointensive” , una piantagione densa di piante, con diversi stadi di crescita e diverse caratteristiche. Le radici non si estirpano, ma restano nel suolo e si biotriturano i residui lì dove sono. Anche le erbe spontanee hanno la loro utilità: aiutano a mantenere l’umidità del suolo (pacciamatura vivente). - spiegano i proponenti di questa pratica - Si copre il terreno con pacciamatura attiva composta da rami di bosco frammentati, triturati».<p> <p><p> <p>E i vantaggi di questo sistema sono evidenti. Il terreno, infatti, una volta avviato il metodo, non necessita di lavorazioni continue per mantenersi soffice, ne di concimi chimici per riacquisire le sostanze nutritive. E in breve tempo migliora. Non solo, il fatto di non usare fertilizzanti e l’aratro aiuta il clima. Questa lavorazione, infatti, consente di stoccare CO2 nel terreno diminuendone la quantità in atmosfera. «L’agricoltura, anche quella industriale bioenergetica che produce prodotti biologici e biometano, mettendoli insieme, è l’agricoltura che non usando l’aratro stocca CO2, nutre il terreno e ogni anno lo incrementa. - ha detto Fabio Roggiolani, uno dei fondatori del festival Ecofuturo - Il paradosso è che possiamo far diventare la CO2 un’opportunità se la stocchiamo in terra». E questa pratica dell’orto bioattivo avvicina anche le persone, i singoli cittadini, alla difesa del clima e lo fa in maniera non allarmistica. Il “sequestro” della CO2 con l’orto bioattivo , infatti, si può effettuare in ogni giardino e balcone, difendendo il clima e producendo da se alimenti ecologici e sani.<p> <p><p> <p>Foto:<p> <p>I credit da utilizzare sono: Sergio Ferraris/Ecofuturo, oppure Pagliai/Ecofuturo (il nome dell’autore è nel nome file)<p> <p>1. Chiara Gallani – Assessore all’ambiente e Andrea Battiata, agronomo tra gli inventori dell’orto bioattivo, all’inaugurazione di Ecofuturo2017<p> <p>4. Andrea Grigoletto, Dir. Tecnico Parco, Fabio Roggiolani, Jacopo Fo, Andrea Battiata e Michele Dotti, cofondatori Ecofuturo e Chiara Gallani, Assessore.<p> <p>5. Fabio Roggiolani e Chiara Gallani davanti all’ortobioattivo.<p> <p>6. Lo staff e i partecipanti di Ecofuturo davanti al monumento all’aratro.<p> <p>18. Un’aratro, l’orto bioattivo e, dietro, la seminatrice su sodo.<p> <p> <p> <p> <p> <p><p> <p> <p><p> <p>", "time": "2017-07-16T17:13:40+01:00", "type": "scienza"}
{"title": "Nel Paese a rischio incendi, sette regioni senza mezzi aerei ", "url": "https://www.lastampa.it/2017/07/12/scienza/nel-paese-a-rischio-incendi-sette-regioni-senza-mezzi-aerei-COECFh0mPTCN2KPi79ja1H/pagina.html", "review": "", "content": "<p> <p>Che d’estate in Italia ci siano gli incendi non è una novità. Non è neanche una novità constatare che il sistema di lotta antincendio non funzioni come dovrebbe. Le Regioni sarebbero titolari per legge della materia; ma si organizzano in ritardo e male per limitare i rischi e approntare i servizi necessari poi. Addirittura sette Regioni - Abruzzo, Basilicata, Marche, Molise, Puglia, Sicilia e Umbria - non dispongono di nessun aereo o elicottero per spegnere i roghi. I Vigili del Fuoco denunciano perduranti carenze di uomini e mezzi. Lo scioglimento del Corpo Forestale dello Stato, passato ai Carabinieri, ha creato problemi gravissimi: come nel caso delle Province, oggi molti rimpiangono un organismo che non era molto efficiente, ma che un suo ruolo lo svolgeva. La pressione sulle strutture della Protezione Civile è quasi insostenibile: gestisce una flotta aerea di Canadair ed elicotteri di discrete dimensioni, ma non può certo fronteggiare in modo efficace le 430 richieste di intervento («concorso aereo») pervenute dal 15 giugno a oggi. Erano state «solo» 308 nello stesso periodo del 2007, l’annus horribilis per i boschi italiani con oltre 10mila roghi. <p> <p><p> <p>  <p> <p> <p> <p> <p><p> <p> <p><p> <p>", "time": "2017-07-12T07:00:00+01:00", "type": "scienza"}
{"title": "La cultura fa bene alla nostra economia (ma va gestita strategicamente) ", "url": "https://www.lastampa.it/2017/07/14/scienza/la-cultura-fa-bene-alla-nostra-economia-ma-va-gestita-strategicamente-1vjSGSKo24EllTGSHLIUAL/pagina.html", "review": "", "content": "<p> <p>I quartieri spagnoli di Napoli possono dare lavoro a 136 persone grazie alla valorizzazione del nostro patrimonio storico e artistico. Il mercato storico di Ballarò, a Palermo, può unire associazioni  e cittadini nel creare un turismo di tipo territoriale. Un famoso teatro aquilano può diffondere la drammaturgia abruzzese in Italia grazie ad un progetto culturale ad hoc. Un Robin Hood , in versione barese, può coinvolgere oltre 1.000 bambini che, per problemi economici o sociali, sono normalmente esclusi dalla fruizione culturale della loro città.<p> <p><p> <p> Sono i progetti vincitori del “Premio Cultura di Gestione edizione speciale per l’Impresa Culturale ”. Premiati il 4 luglio a L’Aquila, sono enti no profit impegnati nella gestione dei beni e delle attività culturali, nella riorganizzazione dei servizi al cittadino e nella valorizzazione del territorio. Il concorso è stato promosso da Federculture, Agis, Alleanza Cooperative Italiane Turismo e Beni Culturali e Forum del Terzo Settore. <p> <p><p> <p>Grazie all’impegno e alla creatività, in un contesto naturalistico suggestivo, tra il mare Adriatico ed i Monti Sibillini, nelle Marche, può nascere un ecomuseo . Una fondazione friulana  può diventare un esempio di partenariato multilivello pubblico-privato. Un museo egizio , con 193 anni di storia alle spalle, può rinnovarsi e dialogare con la comunità scientifica internazionale. Un cinema storico  nel centro di Perugia, chiuso dal 2000, può diventare un cinema di comunità. Il nostro patrimonio culturale è di certo un segno indelebile del nostro passato, ma deve essere preservato e soprattutto valorizzato per il futuro: crea occupazione, rinvigorisce la nostra economia e preserva il nostro ecosistema. Sono gli argomenti emersi nel corso della prima Conferenza Nazionale dell’Impresa Culturale  di mercoledì 5 luglio, all’Auditorium Parco del Castello de L’Aquila. <p> <p><p> <p>  <p> <p> <p> <p> <p><p> <p> <p><p> <p>", "time": "2017-07-14T12:18:44+01:00", "type": "scienza"}
{"title": "V2G, con le colonnine smart le auto elettriche diventano “batterie con le ruote” ", "url": "https://www.lastampa.it/2017/07/18/scienza/vg-con-le-colonnine-smart-le-auto-elettriche-diventano-batterie-con-le-ruote-xYbx8ujcYzazuGsND7A9SJ/pagina.html", "review": "", "content": "<p> <p>Arrivano in Italia le prime infrastrutture di ricarica per le auto elettriche vehicle to grid (V2G). Grazie a un accordo siglato tra Enel Energia, Nissan Italia e l’Istituto Italiano di Tecnologia, è partito un progetto pilota di car sharing elettrico aziendale con colonnine di ricarica V2G presso la sede dell’IIT di Genova.<p> <p><p> <p>La tecnologia V2G permette di considerare le e-car come vere e proprie «batterie con le ruote», in grado di accumulare e reimmettere in rete l’energia non utilizzata, offrendo così servizi di bilanciamento di rete ai gestori della rete elettrica in cambio di una remunerazione per il proprietario dell’auto. Il tutto grazie alla gestione bidirezionale della carica, disponibile nelle colonnine ma anche a bordo. Le colonnine installate presso l’IIT funzioneranno al momento in modo unidirezionale per la ricarica, e saranno oggetto di un progetto di sviluppo pilota con IIT, in attesa che venga definito il quadro regolatorio. Per il car sharing Nissan ha messo a disposizione dell’IIT due veicoli 100% elettrici, modello LEAF, oltre a una piattaforma di gestione su App denominata Glide, mentre Enel Energia ha installato due stazioni di ricarica V2G presso la sede di Genova dell’Istituto. <p> <p><p> <p>«Per noi oggi un’automobile è una batteria con le ruote - spiega Ernesto Ciorra, direttore Innovazione e Sostenibilità di Enel - Il sistema V2G è una tecnologia che può migliorare le prestazioni del sistema elettrico e creare valore per i proprietari delle autovetture». «Prosegue il nostro impegno concreto a 360 gradi per lo sviluppo di una mobilità intelligente che sia sostenibile, sicura e connessa. In questa direzione si inserisce il lancio in Italia di MOV-E, il primo Car Sharing elettrico aziendale di Nissan, che prende il via dall’Istituto Italiano di Tecnologia di Genova, uno dei principali centri di eccellenza tecnologica mondiale», commenta Bruno Mattucci, ad di Nissan Italia. Nissan è leader mondiale della mobilità a zero emissioni con oltre 300.000 veicoli elettrici venduti globalmente; in Italia è leader del mercato elettrico con una quota di mercato di oltre il 50% nel primo quadrimestre 2017.<p> <p><p> <p>Nissan ed Enel Energia, oltre a collaborare per lo sviluppo della tecnologia V2G, hanno sottoscritto a novembre 2016 hanno lanciato «e-go All Inclusive», la prima offerta integrata per la mobilità elettrica in Italia: una proposta «chiavi in mano» che comprende, con un canone fisso mensile, la box station, per la ricarica domestica compresa d’installazione, la Nissan LEAF con batteria da 30 kWh e l’App e-go, per localizzare tutte le colonnine elettriche in Italia e ricaricare l’auto.<p> <p><p> <p>Ma non solo. Nissan Italia promuove a Torino un piano di sviluppo della mobilità elettrica. La sindaca Chiara Appendino, così, guiderà una Nissan LEAF 100% elettrica per i suoi spostamenti quotidiani, sperimentando i benefici della mobilità elettrica nel capoluogo piemontese. L’idea di Nissan è quella di favorire una graduale sostituzione del parco auto pubblico con una serie di vantaggi economici e ambientali, lo sviluppo di infrastrutture dedicate con forme di ricarica rapida e modelli di car e van sharing elettrico. Intanto, il Comune ha varato una norma che contiene specifiche deroghe alle limitazioni del traffico per i conducenti di veicoli elettrici o ibridi.<p> <p><p> <p> <p> <p> <p> <p><p> <p> <p><p> <p>", "time": "2017-07-18T00:00:00+01:00", "type": "scienza"}
{"title": "Disastro climatico in Antartide, si è staccato l’iceberg grande come la Liguria ", "url": "https://www.lastampa.it/2017/07/12/scienza/disastro-climatico-in-antartide-si-staccato-liceberg-grande-come-la-liguria-zwdbAwZWuuHYlzgG06hVeM/pagina.html", "review": "", "content": "<p> <p>Alla fine si è staccato: era imminente, è accaduto. Erano rimasti meno di 5 chilometri di ghiaccio a tenere una grossa porzione – 5.800 chilometri quadrati, oltre il 12% del totale - della piattaforma di ghiaccio Larsen C ancorata all’Antartide e ora sono saltati. Il distacco è avvenuto tra lunedì scorso e oggi, giorno in cui è stato dato l’annuncio. L’evento era atteso, la progressione della spaccatura aveva triplicato la propria velocità tra il 24 e il 27 giugno scorsi arrivando a oltre dieci metri al giorno, il massimo registrato sinora. <p> <p><p> <p><p><p><p><p><p> <p>Rilevazioni dello spettroradiometro Modis della Nasa dai satelliti Terra e Aqua <p> <p><p> <p>Il 6 luglio scorso poi le rilevazioni del satellite Esa Sentinel-1 hanno mostrato come, in un rilascio di sollecitazioni accumulate in precedenza, la fenditura si sia ramificata diverse volte. In seguito a questo rilascio si sono formate diverse punte di spaccatura entro 5 km dal bordo del ghiaccio che per i ricercatori potrebbero portare alla formazione di diversi iceberg più piccoli oltre all’atteso grande iceberg, uno dei più grandi mai registrati che probabilmente prenderà il nome di A68. Il distacco finale è stato rilevato dallo strumento Modis del satellite Nasa Aqua che rileva immagini nell’infrarosso termico con risoluzione di un chilometro e sono state confermate dallo strumento Suomi Viirs sempre della Nasa.<p> <p><p> <p>  <p> <p> <p> <p> <p><p> <p> <p><p> <p>", "time": "2017-07-12T11:57:32+01:00", "type": "scienza"}
{"title": "Scciumma: ambiente e creatività liguri in un festival sostenibile ", "url": "https://www.lastampa.it/2017/07/13/scienza/scciumma-ambiente-e-creativit-liguri-in-un-festival-sostenibile-NVLXttEi7icZdJVCvYPDAP/pagina.html", "review": "", "content": "<p> <p>Si chiama Scciumma - nome genovese per dire schiuma - il primo Festival delle eccellenze liguri che si “infrange” giovedì 13 e venerdì 14 luglio ad Arenzano (Ge), località nel cuore della Riviera ligure. Un “Fresh party”, come lo definiscono gli organizzatori, in cui gastronomia, artigianato, musica e scienza s’incontrano, strizzando un occhio alla sostenibilità ambientale. <p> <p><p> <p>Scciumma, sono le onde che fanno da palcoscenico: la location è Piazza Calasetta, un piazzale sul lungomare. Ma Scciumma indica anche tutto ciò che emerge dirompente: la freschezza delle tendenze creative, dalla cultura all’imprenditoria e la freschezza di un cibo artigianale e a km zero.<p> <p><p> <p>«Celebriamo la mediterraneità, i prodotti della Liguria ma anche l’idea di fare rete tra le aziende che si distinguono per alto tasso di capitale giovanile, sia esso anagrafico o mentale» spiega Sinue Valle, ideatore dell’evento.<p> <p><p> <p>La Liguria è terra di contrasti, stretta tra montagne e onde, è il balcone sul mare per molte città del nord ovest come Torino o Milano. È così avvicinabile che è facile “predarla” con un turismo superficiale mordi e fuggi, per questo il festival è un’occasione per i turisti (ma anche per gli abitanti) per gustare in profondità le ricchezze di un territorio e mettere al centro la genuinità dei sapori e un turismo sostenibile. <p> <p><p> <p>Cominciando dalla cucina, il menu degli street food propone i veri must liguri: la focaccia al formaggio (panificio Zena), il pesto e la salsa di noci (produttore Creuza de ma), ma anche pescato a km zero (ittioturismo Ochin de ma) e oltre dieci tipologie di birre artigianali (pub Folkstudio).<p> <p><p> <p>Ampio spazio è dato all’artigianato: ci sono i laboratori per realizzare biciclette in bambù (Bamcicli) o t-shirt artigianali (Sopa Garage) oppure si potrà conoscere una linea di design a filiera corta (Sticki).<p> <p><p> <p>La creatività non si mostra soltanto ma si racconta e al festival non mancano le conferenze. Interverranno Luca Costi di Confartigianato Liguria, Filippo Scorza startupper impegnato nella digital economy e Luisa Chimenz dell’Università di Genova che parlerà di Geografie produttive e cultura del progetto. A salire sul palco ci sarà anche la scienza, con Menkab, un Centro di ricerca Biomarino che racconterà le meraviglie del Mar Ligure, tra cui i delfini e le balenottere al centro dei loro studi. Nel calendario non manca la moda (Atelier Maria Pia e Hibou ottica) e la musica sia in concerto (Mary per caso, Max Vigilante Trio, The Zenaswingers, The Marciellos) sia in dj set (DjMaurizio Bitto, Dj Loui Selecta). E soprattutto non mancano le risate, anch’esse autoctone, col comico ligure Enrique Balbontin che con i suoi sketch “Ciao Milano” ironizza sulle differenze tra Pianura Padana e Liguria facendo dell’ottimo marketing territoriale. <p> <p> <p> <p> <p> <p><p> <p> <p><p> <p>", "time": "2017-07-13T17:47:17+01:00", "type": "scienza"}
{"title": "Check-up energetico al patrimonio pubblico ", "url": "https://www.lastampa.it/2017/07/21/scienza/checkup-energetico-al-patrimonio-pubblico-Hx4WDp8rZi9aQFZ1oCWZoO/pagina.html", "review": "", "content": "<p> <p>Musei, palazzi e monumenti parte del patrimonio della Pubblica amministrazione: belli, bellissimi, preziosi ma anche spreconi e scomodi. Sono oltre 3mila e per i loro consumi – illuminazione, riscaldamento e raffrescamento – se ne vanno sui 250 milioni l’anno in bollette a carico dei conti pubblici. Un patrimonio nato in epoche nelle quali il moderno concetto di efficienza energetica era fantascienza, e si declinava al massimo nell’uso di preziosi arazzi per rendere meno gelidi i saloni dei palazzi aviti. Intervenire oggi è complesso per il valore artistico e storico dei beni, i materiali usati e le antiche tecniche di costruzione. Palazzi che oltre ad ospitare collezioni d’arte ed essere meta di visite spesso sono anche sedi di municipi, scuole, enti, ministeri: posti dove si lavora scomodi e dove le bollette energetiche volano. Enea, l’agenzia per le nuove tecnologie, l’energia e lo sviluppo sostenibile, e il ministero dei Beni e delle attività culturali e del Turismo hanno quindi lanciato «Patrimonio in Classe A», una campagna per promuovere l’efficienza energetica e ridurre i consumi dei beni culturali, fra i più estesi ed energivori della pubblica amministrazione.<p> <p><p> <p>Enea mette a disposizione laboratori, infrastrutture e personale altamente specializzato per check-up energetici e progetti che integrino tecnologie green, efficienza, fonti rinnovabili e smart lighting per ridurre i consumi legati alla climatizzazione (fino al 30% in meno) e all’illuminazione (fino al 40% in meno). Ma anche servizi come sicurezza e Ict, che incidono in modo significativo sulla bolletta energetica. Nascerà poi un laboratorio congiunto per la sostenibilità ambientale applicata al patrimonio culturale. Enea fornirà supporto al MiBacT per individuare le opportunità di finanziamento e incentivazione, come il ricorso a società che effettuano gli interventi di efficienza energetica assumendo rischio e gestione dell’investimento (Energy services company-EsCo). Sullo sfondo, la creazione di una vera e propria filiera del recupero anche energetico dei beni culturali, che potrebbe portare alla creazione di almeno 200mila posti di lavoro entro il 2020 con nuove figure professionali dedicate.<p> <p><p> <p>Negli oltre 400 luoghi della cultura dello Stato, musei, siti archeologici e beni monumentali, parte minoritaria del vastissimo patrimonio culturale, «abbiamo un consumo di energia pazzesco, in alcuni casi rappresenta il 70% del bilancio dell’istituzione culturale», spiega Dario Franceschini, titolare del MiBacT. Quella nell’efficienza unita al primato nel settore del restauro può diventare l’ennesima eccellenza italiana da esportare nel mondo. «Abbiamo già esperienze di rilievo - insiste Federico Testa, presidente Enea - con le diagnosi energetiche in edifici di valore storico e monumentale come i Palazzi Montecitorio e San Macuto e il Policlinico militare del Celio a Roma».<p> <p><p> <p> <p> <p> <p> <p><p> <p> <p><p> <p>", "time": "2017-07-21T00:00:00+01:00", "type": "scienza"}
{"title": "Caviro, dagli scarti del vino ecco il biocarburante ", "url": "https://www.lastampa.it/2017/07/19/scienza/caviro-dagli-scarti-del-vino-ecco-il-biocarburante-sXRhpIZYCKx1U8XUxsEI0M/pagina.html", "review": "", "content": "<p> <p>La Regione Emilia-Romagna ne ha fatto un cavallo di battaglia promulgando una legge nell’ottobre 2015 per promuovere riciclo e conversione del rifiuto in risorsa. Se n’è parlato parecchio anche al recente G7 Ambiente ospitato proprio a Bologna, con il ministro Gianluca Galletti (di casa da quelle parti) che ha annunciato il suo impegno in prima linea su questo fronte. Peraltro, lungo la via Emilia da un po’ di tempo a questa parte il tema è ampiamente sdoganato. “Diciamo pure che va di moda parlarne. Noi però possiamo dire che l’economia circolare la facciamo da anni, anzi siamo nati facendo economia circolare”. Chi parla è Carlo Dalmonte, presidente di Caviro, il colosso della cooperazione vitivinicola italiana con sede a Faenza che l’anno scorso ha spento le prime 50 candeline e proprio di recente ha ricevuto la visita dello stesso Galletti. <p> <p> <p> <p><p><p><p><p><p> <p>(Carlo Dalmonte, presidente di Caviro) <p> <p><p> <p>OBIETTIVO: COMPLETO RECUPERO DEGLI SCARTI <p> <p>Difficile dargli torto: la controllata Caviro Distillerie, nucleo originario di tutta l’attività, rappresenta ancora oggi un asset fondamentale per il gruppo romagnolo che riunisce 13mila viticoltori di 7 regioni d’Italia e nel 2016 ha venduto una cosa come 194 milioni di litri di vino (secondi in Italia), imbottigliando 2 milioni di ettolitri all’anno. “Già mezzo secolo fa – continua Carlo Dalmonte, che è anche presidente di Confcooperative Ravenna – i soci fondatori avevano intuito che dagli scarti della filiera vitivinicola si sarebbero potuti ricavare benefici ambientali ed economici. Gli investimenti tecnologici affrontati in tutti questi anni ci hanno consentito di arrivare ai risultati odierni”.<p> <p> <p> <p>In termini di economia circolare, significa che delle 590mila tonnellate che Caviro riceve mediamente ogni anno (30% dalla filiera vitivinicola, 44% da quella agroalimentare e 26% dalla manutenzione del verde pubblico e privato e impianti di trattamento rifiuti), dopo le lavorazioni e i processi produttivi interni ne residuano soltanto 162mila tonnellate tra cui: prodotti nobili per l’industria (44%), fertilizzanti naturali per l’agricoltura (40%) e inerti per l’industria (15%). Insomma, entrano rifiuti ed escono prodotti di valore ed energia da fonti rinnovabili. “Solo l’1% viene destinato alla discarica, ma il nostro obiettivo è di arrivare al completo recupero degli scarti di lavorazione” precisa Dalmonte. Per farlo, lavorano a pieno ritmo nello stabilimento di Faenza su un’area di 35 ettari, 150 persone impegnate nelle attività di distillazione, produzione mosti, alcol ed energia da fonti rinnovabili, insieme ai colleghi del sito di Treviso dove dagli scarti di lavorazione della feccia si ricava l’acido tartarico naturale.<p> <p> <p> <p>“Le nostre cantine conferiscono in distilleria i sottoprodotti – continua il presidente Dalmonte -. La distilleria crea prodotti finiti a maggior valore aggiunto: soprattutto alcol e acido tartarico che destiniamo alle industrie alimentari, chimica e farmaceutica. Dagli ulteriori scarti dei processi produttivi ricaviamo energia attraverso la biodigestione e la combustione, garantendo l’autosufficienza totale sia termica che elettrica del sito produttivo di Faenza”. Il cerchio dell’economia circolare si chiude così quando agli stessi agricoltori che hanno conferito il prodotto a Caviro, ritornano i fertilizzanti ricavati dalla lavorazione dei sottoprodotti generati dalla loro stessa uva.<p> <p> <p> <p>AVANTI CON IL BIOMETANO <p> <p><p><p><p><p><p> <p>Ma Caviro più che a chiudere il cerchio dell’economia circolare, pensa ad allargarlo. Non a caso, entro la fine del 2017 saranno avviati i lavori per un innovativo impianto a biometano nell’attuale sito di Faenza, con un investimento di circa 8 milioni di euro. “Il Ministero dello Sviluppo Economico ha annunciato la pubblicazione del bando entro l’estate – precisa Carlo Dalmonte -. Noi siamo in attesa di partire e, considerando che il nuovo provvedimento si applicherà agli impianti riconvertiti entro il 2022, ci siamo attrezzati per concludere i lavori nel giro di due anni. Questo upgrade del biogas a biometano ci aiuterà a produrre un biocombustibile avanzato purificato e rinnovabile da immettere nella rete per uso autotrazione, partendo sempre dalla lavorazione degli scarti della filiera agroalimentare”.<p> <p> <p> <p>La sfida è quella della produzione di biocarburanti avanzati, in grado di alimentare gli stessi mezzi pesanti utilizzati, così da ridurre gli impatti ambientali nei trasporti. I tecnici del gruppo sono al lavoro per progettare gli impianti in grado di purificare il biogas, comprimerlo a 60 atmosfere e portarlo nella rete di trasporto Snam fino alle stazioni di rifornimento. La capacità produttiva al momento è calcolata intorno ai 10 milioni di metri cubi di biometano all’anno. Significherebbe alimentare circa 1.000 veicoli a metano.<p> <p><p> <p> <p> <p> <p> <p><p> <p> <p><p> <p>", "time": "2017-07-19T00:00:00+01:00", "type": "scienza"}
{"title": " Il “Barattolino” si fa green ", "url": "https://www.lastampa.it/2017/07/10/scienza/il-barattolino-si-fa-green-7NtasFh0xf7lsbwVUt3bWP/pagina.html", "review": "", "content": "<p> <p>Ogni prodotto lascia dietro di sé un’orma più o meno verde. Per vedere quanto è profonda si usa un’unità di misura: la  carbon footprint . Questa unità di misura esprime il totale di CO2 necessaria alla produzione di un singolo prodotto. Insieme al ministero dell’Ambiente Sammontana ha presentato i risultati della valutazione dell’impronta ambientale di uno dei suoi prodotti: il Barattolino.  <p> <p> <p> <p>Sammontana è un’azienda nata ad Empoli oltre 70 anni fa da un bar latteria-gelateria per iniziativa della stessa famiglia che la guida oggi, e l’ha resa primo produttore di gelato nel nostro Paese a capitale italiano. Il test sull’impronta ambientale di Barattolino è stato avviato a metà 2016, in collaborazione con il Consorzio Universitario di Ricerca Applicata dell’Università di Padova. Grazie alla misurazione della carbon footprint, nei 4 stabilimenti di produzione di Barattolino, l’indice di fabbisogno energetico è migliorato del 23,8%. Sapere esattamente dove l’impronta è più profonda serve ad avviare i processi atti a ridurla.<p> <p><p> <p>Per Loriano Bagnoli, presidente di Sammontana Italia, «il percorso avviato per Barattolino è la migliore testimonianza del valore del rispetto che ci ha guidato nella nostra storia imprenditoriale, e che oggi assume un colore nuovo, quello verde dell’impegno che Istituzioni, Aziende, consumatori, i cittadini tutti sono chiamati ad esercitare per il proprio futuro e per quello delle generazioni che verranno». «Possiamo solo esprimere grande soddisfazione - commenta il sottosegretario all’Ambiente Barbara Degani - per l’impegno con cui Sammontana ha saputo cogliere la sfida della riduzione dell’impronta ambientale».<p> <p><p> <p>Il programma di valutazione dell’Impronta Ambientale parte dalla definizione di una metodologia di calcolo e dalla contabilizzazione delle emissioni, passa per la certificazione da parte di un ente terzo, per la definizione di una strategia di riduzione dell’impronta carbone, e si completa con una strategia di neutralizzazione delle emissioni, attraverso interventi mirati in altri settori. Così, si acquisiscono carbon credits di compensazione.<p> <p><p> <p>In dettaglio, le maggiori emissioni di gas a effetto serra su tutta la catena della produzione di Barattolino (16.935 tonnellate di CO2), provengono dalle fasi di acquisto e produzione di materie prime (46,4%). Tra queste, maggior peso hanno il latte scremato in polvere (54,9%) e il burro (12,9%). La distribuzione incide per il 16%. Il packaging influisce per il 14,1%, la produzione del packaging per il 13,7%. Il 54% è derivato dal consumo di energia elettrica. Dati i risultati dell’analisi, un team dell’Università ha studiato un packaging più leggero e meno impattante, che migliora anche i consumi nei trasporti. L’azienda ha anche compensato le sue emissioni investendo in un impianto eolico in Rajasthan e supportando Legambiente nell’importante progetto «Spiagge e fondali puliti».<p> <p><p> <p>Ma non finisce qui. L’azienda sta avviando la valutazione dell’impronta carbonio anche su altri prodotti, di riduzione dell’impatto ambientale a vari livelli, ed è impegnata nell’azzeramento del volume dei rifiuti in discarica, oggi per l’8/% veicolati verso il recupero e riciclo. <p> <p><p> <p> <p> <p> <p> <p><p> <p> <p><p> <p>", "time": "2017-07-10T00:00:00+01:00", "type": "scienza"}
{"title": "Energia: il futuro è già presente, ma il passato non vuole passare ", "url": "https://www.lastampa.it/2017/07/21/scienza/energia-il-futuro-gi-presente-ma-il-passato-non-vuole-passare-Pz9mtpVekIxpsshVEnfHYJ/pagina.html", "review": "", "content": "<p> <p>Due notizie recenti, che vengono dall’estero ma che riguardano due nostre grandi aziende, ci raccontano bene il flesso della Storia in cui ci troviamo a vivere nel campo della produzione e distribuzione dell’energia. Un campo tanto rilevante nell’organizzazione della nostra vita che può anche essere preso a paradigma del più grande cambiamento mondiale di questo inizio del millennio.<p> <p><p> <p>Prima notizia. Terna ha presentato in progetto da 81 milioni di dollari per realizzare un elettrodotto in Uruguay. E fin qui nulla di strano: è da un po’ che il nostro TSO opera e si espande all’estero. L’aspetto più rilevante della notizia è che l’intero finanziamento dell’operazione è un green loan, perché il nuovo elettrodotto consentirà di incrementare la generazione e la distribuzione di energia da fonti rinnovabili, aumentandone il relativo contributo alla produzione nazionale. Insomma, anche in coerenza con il proprio Piano Strategico, Terna ritiene la “sostenibilità” elemento fondante su cui costruire la crescita dell’azienda. In questo sembra esserci condivisione con la linea scelta dall’Enel, da quando abbandonata l’avventura nucleare in cui voleva trascinare il Paese, cambiato il management, ha scelto finalmente di surfare sull’onda delle innovazioni tecnologiche puntando su rinnovabili, efficienza, digitalizzazione. <p> <p><p> <p>Buone notizie quindi che confermano - anche per “campioni nazionali” come quelli citati - che le eccellenze italiane nelle imprese (spesso piccole e medie) sono in grado competere nel mondo puntando su innovazione e sostenibilità (si vedano in merito i dati della Fondazione Symbola e Unioncamere sulla Green Italy).<p> <p><p> <p>Ma negli stessi giorni un cui Terna presentava il suo progetto moderno in Uruguay, la nostra più grande multinazionale - l’Eni - sceglieva di essere tra le prime big oil companies ad approfittare della scelta di Trump di annullare il veto obamiano di trivellazione nell’Artico. Il cane a sei zampe perforerà da dicembre sino al 2019 quattro pozzi al largo dell’Alaska in uno degli ecosistemi più delicati al mondo in un’area che comporta oltre agli evidenti rischi ambientali anche elevati problemi di sicurezza. <p> <p><p> <p>Una conferma che invece il modello di business di Eni non cambia. Gli Accordi di Parigi sui cambiamenti climatici da una parte e, forse con ancora più forza, l’innovazione tecnologica dall’altra indicano con chiarezza che la strada imboccata é quella della decarbonizzazione. Eni sembra rifiutarla. Si ostina a puntare tutto sulla ricerca di nuovi giacimenti, anche se sembra assai probabile che per rispettare gli impegni di riduzione delle emissioni, ma anche l’andamento del prezzo del petrolio, quei fossili rimarranno nel sottosuolo. Quando inaugurò Goliath, la megapiattaforma nel Mare del Nord, l’ad dell’Eni dichiarò che quel campo sarebbe stato profittevole con un prezzo del petrolio di 50$ al barile. Un prezzo che ormai da settimane non si riesce a spuntare sul mercato. D’altra parte la dinamica della domanda e dell’offerta è quella che è. Nella parte più sviluppata del mondo i consumi di petrolio sono fermi e destinati al calo, in quella “emergente” (Cina, India) la curva di crescita si é assai rallentata e marcia verso l’appiattimento. Una dinamica che probabilmente si accelererà con l’avanzare dell’elettrico anche nei trasporti. E l’offerta di petrolio - nonostante tutti gli sforzi in senso contrario dell’Opec - non accenna a restringersi come spiegava da anni con lucidità Leonardo Maugeri, recentemente scomparso.<p> <p><p> <p>Allora la scelta di Eni non solo sembra irresponsabile sul piano ambientale ma anche assai poco lungimirante dal punto di vista economico e sembra dare ragione alla campagna dei Verdi Europei che recentemente invitavano a disinvestire dall’Eni con questi argomenti: “proprio per via del continuo basso costo del petrolio nell’ultimo biennio, molte compagnie petrolifere hanno ridotto al minimo le loro ricerche di petrolio. Non l’ENI: mentre nel periodo 2008 – 2015 le compagnie petrolifere europee hanno scoperto in media riserve pari allo 0,3 volte la propria produzione, l’ENI ne ha scoperte pari a 2,4 volte! Questa azienda di proprietà statale non solo sta espandendo con rapidità un modello di business che danneggia il clima, ma rischia anche di rovinare i suoi stessi investitori, in quanto il tempo di bruciare e vendere petrolio senza alcun ostacolo scadrà non appena l’Accordo sul clima di Parigi sarà completamente attuato. I dati economici sono già piuttosto negativi: nel 2016 la compagnia ha chiuso con una perdita netta di 1,46 miliardi di euro, nel 2015 la perdita addirittura è stata di 8,77 miliardi di euro. E il prezzo di una singola azione è caduto dai 20 euro nel 2014 ai soli 15 euro odierni – una perdita del 25% in appena 3 anni”.<p> <p> <p> <p>Il movimento per il disinvestimento è un movimento globale che sta riscuotendo un grande successo, e già adesso più di 700 istituzioni di grandi dimensioni – del valore di circa 5,5 miliardi di dollari – hanno disinvestito dalle fonti fossili. Il punto però forse più rilevante è che Eni, contrariamente alle sue sorelle (Exxon, Shell, Bp…) è appunto una compagnia di Stato: una parte delle sue azioni è in mano al Ministero del Tesoro e il suo management è scelto dal Governo. Il rischio economico che corre l’azienda con queste sue scelte quindi lo fa correre a noi contribuenti, e le sue scelte sono in evidente contraddizione con gli accordi internazionali che firma quello stesso Governo. Una contraddizione che va sanata, per il bene dell’ambiente e per i conti dello Stato. Ma il nostro Governo è in grado di “batter un colpo” e far cambiare strada al suo campione a sei zampe? Lecito dubitarne. <p> <p><p> <p>* ecologista, vicepresidente del Kyoto Club <p> <p> <p> <p> <p> <p><p> <p> <p><p> <p>", "time": "2017-07-21T00:00:00+01:00", "type": "scienza"}
{"title": "Porto Torres, fotovoltaico gratis a cento famiglie povere ", "url": "https://www.lastampa.it/2017/07/27/scienza/porto-torres-fotovoltaico-gratis-a-cento-famiglie-povere-OryYNg8gYSMSLRAFmc0FjL/pagina.html", "review": "", "content": "<p> <p>Un fondo rotativo che si autoalimenta, finanziato inizialmente con 500mila euro: parte da Porto Torres un’iniziativa che mette insieme una misura di contrasto alle povertà e lo sviluppo delle energie rinnovabili. Una sperimentazione che tra un anno potrebbe contagiare altre città di Italia.<p> <p><p> <p>Oggi il consiglio comunale di Porto Torres ha approvato la delibera che fa partire l’iter per il bando di concorso che assegnerà alle famiglie più bisognose della città un impianto fotovoltaico. Sarà di circa 200 euro l’anno il risparmio sulla bolletta elettrica per più di cento famiglie, ma questo è solo l’inizio.<p> <p><p> <p>Tutto parte dal Movimento 5 Stelle (che guida appunto Porto Torres) e da un’idea del deputato Riccardo Fraccaro, che dopo mesi di incontri con il Gse ha messo a punto un regolamento per quella che hanno chiamato “Reddito energetico”. In sostanza è l’amministrazione comunale ad acquistare gli impianti e a donarli in comodato d’uso alle famiglie. Il 50% del fondo è destinato a impianti condominiali e l’altra metà a impianti individuali. <p> <p><p> <p>Il rapporto di comodato, si legge nel regolamento, durerà inizialmente 9 anni, rinnovabile per altri 9 e poi ulteriori 7. Complessivamente non più di 25 anni. Grazie allo scambio sul posto le famiglie potranno abbattere i costi della bolletta elettrica. Il surplus ricavato dalla vendita dell’energia alla rete elettrica andrà poi al fondo stesso messo in piedi dal comune guidato dal sindaco Sean Wheeler, che così alimentato potrà coinvolgere altre famiglie. «Stimiamo - ha detto il sindaco - che alla fine dei 25 anni saranno circa 400 le famiglie che avranno usufruito del fondo. Un risultato che ci rende fieri». <p> <p><p> <p>Il bando di concorso partirà a fine agosto e durerà fino a fine settembre. I cittadini di Porto Torres hanno 30 giorni per aderire. Nella prima metà di ottobre ci saranno i nomi degli assegnatari, poi le verifiche tecniche del caso e a inizio d’anno il taglio del nastro degli impianti.<p> <p><p> <p>«È una vera e propria rivoluzione energetica – spiega il deputato Riccardo Fraccaro – faremo in modo che altri sindaci pentastellati seguano l’esempio di Porto Torres. Questa iniziativa dimostra che avere attenzione per ambiente, l’equità e l’etica e creare sviluppo non solo è possibile ma è l’unica via per amministrare bene».<p> <p><p> <p>Numerosi gli ostacoli che si sono presentati e sono stati superati anche grazie all’apporto del Gse: dirimere la questione delle proprietà degli immobili dove gli impianti insisteranno, l’esigenza di incontrare gli amministratori di condominio nel caso le rinnovabili servissero appartamenti, sono solo alcuni degli intoppi risolti. «Con il reddito energetico diciamo ai cittadini che oltre a essere fruitori saranno anche produttori di energia. Ed è una innovazione tecnologica che grazie al fondo istituito oggi è alla portata di tutti», spiega il deputato Alfonso Bonafede, responsabile dei comuni M5S er il centro Italia.<p> <p><p> <p>«Speriamo che altri comuni possano aderire a questa iniziativa - ha detto Luca Barberis, direttore divisione sviluppo sostenibile del Gse - che è un asset che va verso la cittadinanza e che crea anche un’educazione al consumo, fa capire ai cittadini come utilizzare l’utenza elettrica e come non sprecare energia».<p> <p> <p> <p> <p> <p><p> <p> <p><p> <p>", "time": "2017-07-27T17:25:01+01:00", "type": "scienza"}
{"title": "Un Ecofuturo per Venezia ", "url": "https://www.lastampa.it/2017/07/25/scienza/un-ecofuturo-per-venezia-r6nUC67aT4xIDnm2JzCdGN/pagina.html", "review": "", "content": "<p> <p>L’ecologia per Venezia. Tra le varie soluzioni presentate a Ecofuturo2017, la manifestazione che si è chiusa pochi giorni fa al Fenice Green Energy Park di Padova. due potrebbero risolvere alcuni problemi della città lagunare. Il primo è quello del dragaggio per la bonifica di fondali marino-costieri, portuali, fluviali e bacini idrici che oggi viene svolto in maniera tradizionale, quando viene svolto, e con un impatto ambientale notevole. Pochi sanno, infatti, che sui fondali di canali e porti ci sono sostanze inquinanti dal grande potenziale, negativo, che quando si smuovono per i dragaggi portano non pochi problemi. Ed è il caso di Venezia, dove l’interramento della laguna, non passa certo inosservata, visto che pochi mesi fa circa cento imbarcazioni si sono schierate davanti al ponte della Libertà per manifestare contro l’interramento della laguna e del canale di San Secondo.<p> <p><p> <p>Una delle tecnologie presentate a Ecofuturo è quella dell’ecodragaggio, chiamata Limpidho dell’azienda toscana Decomar con la quale si risolvono le problematiche d’impatto ambientale che si originano operando con i metodi tradizionali di dragaggio, come la risospensione di sedimenti, disequilibri in campo biotico e rilascio i materiali contaminati. Si tratta di una tecnologia che realizza un prelievo potremmo dire chirurgico che preserva l’ambiente circostante selezionando gli inquinanti e recuperando i sedimenti ormai pari a quelli vergini che possono diventare migliori di quelli recuperati dalle cave, perché possono essere classificati, resi cristallini, epurati da particelle finissime e restituiti alla natura. Evitando così di diventare in massa dei rifiuti industriali da confinare in discarica. Ma non solo se i sedimenti diventano una materia prima seconda questi, estratti con questa tecnologia, possono essere riutilizzati senza alcun problema per una questione che riguarda molte parti d’Italia: l’erosione costiera che mette in pericolo l’economia delle coste. Dai porti alle strutture turistico balneari.<p> <p><p> <p>Ma nella laguna di Venezia, il problema non è solo l’acqua alta. Secondo i dati disponibili negli ultimi 100 anni, l’effetto complessivo di eustatismo (innalzamento del livello medio del mare) e subsidenza (abbassamento del suolo per cause naturali o antropiche) è stato valutato in 3-3,5 millimetri all’anno – si legge sul giornale dell’Università degli Studi di Padova. Un’altra grande problematica da affrontare nell’area lagunare è l’erosione sistematica dei fondali e dei margini delle barene, terreni lagunari periodicamente sommersi duranti le alte maree. Le grandi navi,la pesca e il moto ondoso generato dalle imbarcazioni medio-piccole che percorrono i canali a velocità eccessive, favoriscono l’erosione dei fondali. Queste superfici che controllano l’idrodinamica e l’evoluzione morfologica della Laguna, hanno visto ridurre la loro estensione di oltre due terzi nel corso dell’ultimo secolo: dai 158 chilometri quadrati del 1900 ai soli 47 di oggi, e potrebbero essere ripristinate grazie ai sedimenti purificati provenienti dalle bonifiche, come quelle dei porti. <p> <p><p> <p>E oltre a ciò la laguna di Venezia potrebbe beneficiare di un’altra tecnologia presentata a Ecofuturo, quella del retrofit dei mezzi diesel a bioGnl, ossia a biometano liquefatto. E l’oggetto di ciò potrebbero essere i vaporetti che, nonostante il nome, oggi sono alimentati a gasolio. In pratica è possibile realizzare il retrofit sui motori diesel dei vaporetti aggiungendo l’alimentazione a biometano a quella a gasolio con risparmi sul fronte ambientale non banali, usando i sistemi che già si utilizzano per gli autocarri. E non è un’ipotesi remota visto che la Ecomotive-Solution sta già facendo test di questo tipo sulle piccole imbarcazioni proprio a Venezia. Mentre poco più a nord l’antica Grandi Motori Trieste, oggi in mano alla finlandese Watsila che per fortuna non ha delocalizzato, sta producendo motori per le grandi navi che saranno alimentate a a metano Gnl o biometano Gnl, anche perché sempre più porti nel mondo stanno bloccando le navi diesel che oggi sono una grande fonte di NOx e polveri sottili, visto che durante le soste nei porti mantengono i motori accesi per alimentare i servizi di bordo. <p> <p><p> <p>E in un futuro si potrebbe verificare un paradosso, positivo. Il carico biologico dovuto alle deiezioni degli animali d’allevamento della Pianura Padana, che fu responsabile venti anni fa della crisi delle alghe nella laguna di Venezia dovuta all’eutrofizzazione delle acque marine, ora, attraverso il biometano prodotto presso le aziende agricole dell’entroterra questo problema può diventare una soluzione.<p> <p> <p> <p> <p> <p><p> <p> <p><p> <p>", "time": "2017-07-25T16:47:54+01:00", "type": "scienza"}
{"title": "Manovra, dal 2019 vietati i cotton fioc non biodegradabili ", "url": "https://www.lastampa.it/2017/12/19/scienza/manovra-dal-vietati-i-cotton-fioc-non-biodegradabili-CvPcI6JnS81ZDHZ75vtitM/pagina.html", "review": "", "content": "<p> <p>Un’ottima notizia per il mondo ambientalista: la battaglia contro plastiche e microplastiche in mare sembra ormai vinta con l’approvazione dell’emendamento Pd alla manovra da parte della commissione Bilancio della Camera. Dal primo gennaio 2019 scatterà il divieto di commercializzare e produrre in Italia cotton fioc non biodegrabili, e dal 1 gennaio 2020, il divieto verrà esteso ai prodotti cosmetici da risciacquo ad azione esfoliante o detergente contenenti microplastiche.<p> <p><p> <p>«L’Italia è il primo Paese al mondo a farlo: una vittoria contro il marine litter, a tutela di ambiente e cittadini» commenta soddisfatto Ermete Realacci, il presidente della Commissione Ambiente della Camera che ha firmato questo emendamento ricordando un recente monitoraggio di Legambiente su 46 spiagge italiane dove il 91% dei rifiuti sarebbe costituito proprio dai bastoncini per la pulizia delle orecchie”.<p> <p><p> <p>«Uno straordinario segnale all’Europa» su «un fenomeno allarmante, che nuoce alla biodiversità e alla qualità delle nostre acque», commenta il ministro dell’Ambiente Gian Luca Galletti ringraziando Realacci che «ha portato avanti nel tempo questa battaglia in Parlamento, condividendola con diverse realtà ambientaliste».<p> <p><p> <p>«Un’ottima notizia», commenta Legambiente avvertendo che vigilerà «affinché si arrivi all’approvazione definitiva», il che dimostrerà come questa sia stata «la legislatura che ha approvato nella storia repubblicana più leggi ambientali di iniziativa parlamentare a tutela dell’ambiente». L’ong ha lanciato con Marevivo e altre associazioni (Greenpeace, Lav, Lipu, MedSharks e Wwf) l’appello #faidafiltro per ribadire l’urgenza di intervenire anche dopo che questa estate con la campagna #norifiutinelwc ha monitorato quasi 7.000 cotton fioc in 46 spiagge italiane. «La plastica è un vero highlander, quella prodotta 50 anni fa è ancora tra noi» rileva il Wwf mentre per Marevivo «oggi ha vinto il mare e la sua protezione».<p> <p>Saranno stanziati 250mila euro per favorire la promozione, la produzione e la commercializzazione dei cotton fioc bio e previsto l’obbligo di indicare sulle confezioni «informazioni chiare sul corretto smaltimento» citando «il divieto di gettarli nei servizi igienici e negli scarichi». Multe che arrivano a 25mila euro e sospensione della produzione per i trasgressori.<p> <p><p> <p>E la notizia potrà rassicurare gli italiani che, secondo un’indagine Eurobarometro, sono tra i più preoccupati d’Europa per l’inquinamento dell’aria che respirano e per l’impatto delle plastiche sull’ambiente e con meno fiducia nel fatto che le istituzioni facciano abbastanza.<p> <p><p> <p> <p> <p> <p> <p><p> <p> <p><p> <p>", "time": "2017-12-19T20:16:17+01:00", "type": "scienza"}
{"title": "La rarissima vaquita si estinguerà per la corruzione in Messico ", "url": "https://www.lastampa.it/2017/12/20/scienza/la-rarissima-vaquita-si-estinguer-per-la-corruzione-in-messico-lbcKdBFE53L8fYmVWy6IhP/pagina.html", "review": "", "content": "<p> <p>È la corruzione governativa che sta decretando l’estinzione del cetaceo più raro al mondo, la vaquita.<p> <p>Nel numero di agosto dell’autorevole rivista Scientific American, vengono portati alla luce dettagli sconcertanti circa il malfunzionamento del programma governativo messicano che avrebbe dovuto avere l’obiettivo di tutelare la specie. Un’interessante alternativa può essere l’ascolto del podcast online di Wild Lens: in questa puntata viene intervistato Alex Oliviera, ricercatore del Center for Biological Diversity, che ha condotto alcune ricerche sui programmi di conservazione del governo messicano. <p> <p><p> <p>Pochi mesi fa, a maggio, la popolazione della vaquita era scesa a 30 esemplari, contro i 60 esistenti al momento della presentazione del piano governativo per la tutela della specie. La campagna era rivolta al monitoraggio delle attività di pesca illegale nel Golfo della California, habitat dell’animale: la Marina e il ministero dell’Ambiente avevano annunciato l’utilizzo di droni ad alta tecnologia al fine di monitorare l’area oceanica. Nonostante gli sforzi del presidente Enrique Peña Nieto, che nel 2015 aveva aumentato di dieci volte l’area protetta del Golfo della California ove vive la vaquita, il numero di individui della specie è crollato drasticamente negli ultimi anni. Un report realizzato nel maggio 2016 chiariva infatti che degli oltre 500 esemplari viventi nel 1997 e i 220 nel 2008, lo scorso anno ne rimanevano solo 60, fino arrivare ai 30 del maggio 2017.<p> <p><p> <p><p><p><p><p><p> <p><p> <p>Peña Nieto aveva anche incontrato l’ex presidente Barack Obama, per discutere di una cooperazione con gli Stati Uniti, al fine di intensificare gli sforzi di conservazione della specie. La Cina sembrava inizialmente disposta a collaborare per fermare il commercio illegale delle vesciche natatorie del totoaba, consumate nel Paese asiatico come alimento e usato come rimedio naturale, specie che condivide l’habitat con la vaquita; questo avrebbe richiesto non solo la fine del traffico illegale, ma soprattutto l’educazione dei consumatori. <p> <p><p> <p>Quanto è emerso dalle indagini di Oliviera dimostra però che la Cina è solo uno dei problemi che incombe sulla sopravvivenza della vaquita: la strategia governativa si sta rivelando fallimentare per molti aspetti. Il ricercatore, che per le proprie analisi ha consultato documenti ufficiali governativi ottenuti grazie al Freedom of Information Act, ha infatti scoperto che a oggi vengono emanati permessi di pesca per 28 diverse specie che vivono nel golfo, e che il tipo di rete utilizzata in questi casi rischia di essere pericolosa anche per la vaquita.<p> <p><p> <p><p><p><p><p><p> <p><p> <p> I droni utilizzati per il progetto sono di livello amatoriale, non professionali, e possono volare per massimo 20 minuti, diversamente da quando aveva indicato il governo in fase di avvio della strategia. Infine, i soldi che dovrebbero essere ripartiti tra i pescatori come forma di rimborso per il divieto di pesca vigente nel golfo vengono distribuiti senza alcun criterio: il 42% della cifra complessiva che viene erogata dal governo per questo scopo viene distribuita tra circa 30 soggetti, a fronte di 2.700 aventi diritto. <p> <p> <p> <p> <p> <p><p> <p> <p><p> <p>", "time": "2017-12-20T06:00:00+01:00", "type": "scienza"}
{"title": "A Don Ricci, il sacerdote che combatte per l’ambiente nella Terra dei Fuochi, il Premio Luisa Minazzi “Ambientalista dell’anno” ", "url": "https://www.lastampa.it/2017/12/22/scienza/a-don-ricci-il-sacerdote-che-combatte-per-lambiente-nella-terra-dei-fuochi-il-premio-luisa-minazzi-ambientalista-dellanno-TC0SvYevEB0c7NR5BpLsAK/pagina.html", "review": "", "content": "<p> <p>Un messaggio di rigenerazione per una città, Casale Monferrato, che ha fatto della resilienza la chiave di riscatto dalla drammatica vicenda dell’Eternit.<p> <p><p> <p>La città piemontese, che si è candidata nei mesi scorsi a Capitale italiana della Cultura 2020, ha infatti ospitato nei giorni scorsi la prima edizione del Festival della Virtù Civica, iniziativa nata come evoluzione del Premio “Luisa Minazzi - Ambientalista dell’anno” per centrare l’attenzione del pubblico su temi come sviluppo sostenibile, tutela dell’ambiente, economia circolare, legalità, giustizia. <p> <p>Luisa Minazzi, direttrice didattica, ambientalista ed amministratrice comunale casalese, morta di mesotelioma nel 2010, a 58 anni, ed alla cui memoria sono dedicati il Premio ed il Festival, già vent’anni fa asseriva con convinzione la necessità di “una rinnovata progettualità condivisa dalle forze politiche, sociali economiche, dai cittadini, dalle associazioni, progettualità che non sia più una risposta alle emergenze, ma che sia in grado di governare il territorio e curarne lo sviluppo, evitando interventi distruttivi. Lo sviluppo sostenibile deve essere inteso come un processo che viene ridefinito strada facendo”. <p> <p><p> <p>Una visione strategica sulla base della quale è stata modulata l’intera manifestazione, ideata e curata dal Comitato organizzatore del Premio “Luisa Minazzi - Ambientalista dell’anno”: oltre trenta gli ospiti che, giunti da tutta Italia, si sono confrontati sulla virtù civica attraverso tavole rotonde, convegni, presentazioni di libri, concerti, videoproiezioni, coinvolgendo un pubblico adulto ma anche il mondo delle scuole.<p> <p><p> <p>“Con il Festival – raccontano dal Comitato organizzatore – abbiamo voluto iniziare una ricerca intorno all’Italia che sceglie di donare alla collettività una parte, spesso nemmeno troppo piccola, del proprio tempo e delle proprie competenze per accorciare la filiera del cambiamento e incidere, tramite l’azione diretta, nella realtà. Siamo partiti da un’esperienza importante, quella del Premio “Luisa Minazzi - Ambientalista dell’anno”, promosso da Legambiente e La Nuova Ecologia, che porta da sei anni a Casale Monferrato, insieme al nostro Comitato organizzatore, i protagonisti di un’Italia coraggiosa, generosa e lungimirante che s’impegna nei territori, all’interno delle imprese e delle istituzioni il più delle volte lontano dai riflettori. Il Festival ha cercato di ampliarne il messaggio e rappresentare un punto d’incontro, confronto ed elaborazione sulle diverse opportunità di partecipazione, sulle politiche per la sussidiarietà, sulla formazione necessaria in questo campo”.<p> <p><p> <p><p><p><p><p><p> <p><p> <p>Il momento centrale del Festival ha coinciso con la cerimonia conclusiva del Premio “Luisa Minazzi - Ambientalista dell’Anno” che è stato assegnato a Don Marco Ricci, il sacerdote di Ercolano in prima linea nella difesa della salute e dell’ambiente nella Terra dei Fuochi. A lui sono andate 629 preferenze sul totale delle 3.061 giunte negli ultimi due mesi da tutta Italia alla Segreteria organizzativa.<p> <p>Don Marco Ricci è sacerdote dal 1998. Attualmente è parroco nella città che l’ha visto crescere, Ercolano, presso la parrocchia Sacro Cuore di Gesù, alle falde del Vesuvio, nel cuore dell’omonimo Parco Nazionale. Negli anni Don Marco ha raccolto il grido di dolore di tante persone morte ed ammalate di tumore e leucemia nella zona di S. Vito e, dopo aver constatato un’elevata percentuale di morti ed ammalati nel territorio parrocchiale, ha fondato l’Associazione “Salute Ambiente Vesuvio” di cui è presidente. Grazie alle sue denunce sono stati rinvenuti rifiuti tossici interrati nel Parco Nazionale dalla camorra negli anni ’80-’90; ancora oggi, con l’aiuto dei volontari dell’associazione, svolge una costante azione di denuncia e sensibilizzazione sulla salvaguardia del creato. Ha vissuto alcune esperienze missionarie ed è anche socio onorario dell’Associazione antiracket “Ercolano per la legalità”.<p> <p><p> <p>Pastore nel senso biblico del termine, Don Marco ha per la sua comunità un ruolo di guida e opera applicando i principi della dottrina sociale della Chiesa di Giovanni Paolo II. Spesso denigrato e accusato di diffondere notizie false e allarmistiche, Don Marco non molla: “Questo premio significa tanto. È il segno che quando ci si batte per una ragione giusta, nella verità e senza piegarsi ai poteri, si vince sempre. E noi intendiamo andare fino in fondo e se si è uniti e tutti contribuiamo niente e nessuno ci potrà fermare”.<p> <p><p> <p>Nella sua battaglia per la Vita, la Verità e la Giustizia, Don Marco ha una massima da condividere: “Scaviamo nei cuori e bonifichiamo le coscienze”.<p> <p>Oltre a Don Ricci, erano candidati al Premio “Luisa Minazzi - Ambientalista dell’Anno” 2017, Antonello Brunetti di Castelnuovo Scrivia che ha coordinato la mobilitazione contro il Terzo Valico; Isabella Conti il sindaco anticemento di San Lazzaro di Savena in provincia di Bologna; Cristina Gerardis impegnata come avvocato dello Stato contro lo smaltimento illecito di rifiuti nella discarica di Bussi (Pe); il Gruppo Cooperativo GOEL, gruppo di imprese etiche operanti in Calabria, rappresentato per l’occasione da Fratel Stefano Caria; il giornalista del programma di RaiTre “I dieci comandamenti” Domenico Iannacone (che nell’inchiesta “Il Danno” aveva intervistato tra gli altri proprio Don Ricci); la mamma green blogger Linda Maggiori; il Manzella Quartet, un gruppo di musicisti che utilizza materiali di riciclo.<p> <p><p><p><p><p><p> <p>Fratel Stefano Caria e Antonello Brunetti <p> <p><p> <p>Ciascuno dei candidati nel corso della cerimonia ha ricevuto un premio speciale, a conferma che nel loro insieme gli “Ambientalisti dell’anno” rappresentano un’idea di Italia che s’impegna a tutela della legalità, pratica esperienze d’impresa sociale e sostenibile, condivide con coerenza e in maniera originale e coinvolgente i valori dell’ambientalismo.<p> <p><p> <p>Il Festival della Virtù Civica è stato ideato e curato dal Comitato organizzatore del Premio “Luisa Minazzi - Ambientalista dell’anno” con il sostegno della Città di Casale Monferrato e dell’Ente di gestione delle aree protette del Po vercellese-alessandrino. Maggior sostenitore è Weleda (sponsor storico del Premio Luisa Minazzi). Il Festival ha visto inoltre il contributo di Cosmo S.p.A. e AMC Energia, la collaborazione di Consorzio Casalese Rifiuti, Avis Casale Monferrato, Confraternita degli Stolti e Libreria Labirinto di Casale Monferrato. La Stampa Tuttogreen ed il bisettimanale Il Monferrato sono stati media partner dell’iniziativa. La rivista Oasis è stata presente con la prestigiosa mostra fotografica “Oasis photo contest” sulle bellezze naturalistiche e antropologiche del pianeta.<p> <p> <p> <p> <p> <p><p> <p> <p><p> <p>", "time": "2017-12-22T06:00:00+01:00", "type": "scienza"}
{"title": "L’Italia del riciclo è da record ", "url": "https://www.lastampa.it/2017/12/21/scienza/litalia-del-riciclo-da-record-4ur5QUu5yewTMmjfmzm9PI/pagina.html", "review": "", "content": "<p> <p>L’industria italiana del riciclo nel giro di vent’anni ha fatto passi da gigante. Oggi il Belpaese – nel mare magnum delle statistiche negative che ci relegano costantemente agli ultimi posti nelle classifiche di comparazione con i nostri partner europei – brilla per un dato green davvero rilevante, come ci ha ricordato Eurostat (l’ufficio statistico dell’Ue) lo scorso settembre: nel vecchio continente siamo i primi della classe per il tasso di riciclo dei rifiuti. Ne recuperiamo il 76,9%, rispetto a una media europea del 37%, complici anche l’alto tasso di utilizzo dei termovalorizzatori in Nordeuropa e delle discariche, invece, nei Paesi dell’Est. <p> <p><p> <p>Ma per arrivare a questa quota sostanziosa il percorso è stato lungo, pieno di sforzi e difficili cambiamenti. Se si mettono a confronto le cifre del 1999 con quelle del 2015, ci si accorge infatti che la quantità di rifiuti destinata al recupero è più che raddoppiata in quel periodo: siamo passati da circa 29 milioni di tonnellate a ben 64. In quello stesso passaggio temporale la quota avviata a smaltimento si è drasticamente ridotta, invece, passando da 35 a 18 milioni di tonnellate. Nel 2015 il settore del riciclo ha prodotto un valore aggiunto pari all’1% del Pil (12,6 miliardi di euro). Il risultato, in termini economici, è che l’Italia pesa per il 15% sul fatturato complessivamente generato dal settore della gestione dei rifiuti in Europa: in casa nostra il valore è di oltre 23 miliardi di euro. <p> <p><p> <p>Il bilancio di questa evoluzione emerge da un focus realizzato da Ecocerved (società consortile del sistema italiano delle camere di commercio che opera nel campo dei sistemi informativi per l’ambiente) per l’edizione 2017 de «L’Italia del riciclo», il rapporto promosso e realizzato dalla Fondazione per lo sviluppo sostenibile insieme a Fise Unire (l’associazione che rappresenta le aziende italiane del recupero rifiuti). Il focus guarda a come è cambiato il settore dei rifiuti in Italia, rispetto al resto d’Europa, a vent’anni dall’emanazione del decreto Ronchi (d. lgs. 22/1997, prima disciplina organica in materia) e alle porte di nuovi cambiamenti determinati dal Pacchetto europeo sull’economia circolare, prossimo all’approvazione definitiva. <p> <p><p> <p>Tra le varie misure volute da Bruxelles, verranno introdotti target di riciclaggio al 2030 del 70% per i rifiuti urbani e dell’80% per gli imballaggi. Oggi il nostro Paese è già molto vicino al raggiungimento di questi obiettivi: secondo «L’Italia del riciclo», nelle diverse filiere nazionali, l’anno scorso sono stati recuperati 8,4 milioni di tonnellate di imballaggi (il 3% in più rispetto al 2015), pari al 67% dell’immesso al consumo. Mentre per i rifiuti urbani e da raccolta differenziata siamo al 50% di avviati a recupero nel 2015 (nel ‘99 erano solo il 17%). Lo scorso anno la frazione organica, che da sempre rappresenta la porzione principale dei rifiuti urbani (era il 41,2% di quelli riciclati), ha raggiunto i 107,6 kg per abitante avviati a recupero. Secondo l’Ispra nel 2016 gli impianti di compostaggio hanno prodotto circa 1,6 milioni di tonnellate di compost.<p> <p><p> <p>Nel complesso, la crescita più significativa si è registrata nelle filiere dell’alluminio (+5% nel 2016 rispetto al 2015), dell’acciaio (+4%) e del legno (+4%), mentre si sono confermate le eccellenze nel tasso di riciclo della carta (80%), del vetro (71%) e degli oli minerali usati, con oltre il 99% avviati a rigenerazione. Cresce anche la raccolta degli oli vegetali esausti che tocca le 65 mila tonnellate (+5%). <p> <p><p> <p>Con riferimento agli pneumatici fuori uso, l’anno scorso ne sono stati avviati a recupero per 135mila tonnellate (a queste si aggiungono173mila tonnellate avviate a recupero energetico). Anche un settore più «delicato» come quello dei rifiuti tessili, per il quale si sono registrate modalità di raccolta non sempre chiare, vede crescere il riutilizzo (133mila tonnellate, +3,3%), con quasi il 73% dei Comuni che ha effettuato il servizio di differenziata. Ma la maggior parte degli abiti usati raccolti in Italia rimane viene esportata, quasi del tutto in Nord Africa e nell’Africa Subsahariana, con la Tunisia primo porto di destinazione.<p> <p><p> <p>Secondo gli ultimi dati Eurostat relativi al 2014, la raccolta pro-capite di rifiuti di apparecchiature elettriche ed elettroniche (Raee) da superficie domestica ha raggiunto i 3,5 kg per abitante l’anno (l’85% dei quali destinato a recupero energetico o di materia), mentre è stato raccolto il 39% dell’immesso al consumo di pile e accumulatori portatili. Sempre per il 2014 Ecocerved ha registrato una produzione di rifiuti inerti da costruzione e demolizione pari a 54 milioni di tonnellate, di cui il 90% avviati a recupero di materia. Resta invece ancora lontana dal target europeo di recupero totale (del 95% al 2015), la filiera relativa ai veicoli fuori uso, oggi all’84,7%.<p> <p><p> <p>Alla luce di questi dati, Edo Ronchi, già ministro dell’Ambiente a cui si deve proprio il decreto del ’97 e oggi presidente della Fondazione per lo sviluppo sostenibile, ha dichiarato che per raggiungere gli obiettivi previsti dal pacchetto europeo per la circular economy l’industria italiana del riciclo, che ha «consistenti» prospettive di crescita, deve ancora migliorare le «politiche di sistema con diffusione di migliori tecniche di filiera» e «trovare maggiori sbocchi di mercato per i prodotti del riciclo». In questo senso il presidente di Fise Unire, Andrea Fluttero, ha sottolineato la necessità dei «decreti End of Waste» e quella di «affrontare sia il problema dell’oscillazione dei prezzi delle materie prime, sia quello dei costi di smaltimento delle frazioni di scarto». <p> <p><p> <p>Se il processo storico è una guida per il futuro, miglioramenti sul fronte economico sembrano non improbabili. L’analisi svolta da Ecocerved mostra nel 2015 la presenza di circa 10.500 imprese attive (a titolo di attività principale o secondaria) nella gestione dei rifiuti: un dato minore rispetto a quello del 1999, a causa di processi di concentrazione e integrazione aziendale, con un grosso aumento delle società di capitale e una riduzione costante delle imprese individuali, che si sono praticamente dimezzate. Le quantità di rifiuti gestite più rilevanti nel 2015 riguardano i metalli (quasi 16 milioni di tonnellate), l’organico (11,3) e la carta (6,4). Le unità locali dove si riciclano rifiuti (ovvero le singole sedi dove si espleta operativamente l’attività d’impresa) erano circa 7.200 due anni fa e la loro distribuzione mostrava una certa diversità tra le diverse aree del Paese: il 55% al Nord, il 20% al Centro e il 25% al Sud e nelle Isole. <p> <p><p> <p>Il gestore che opera nel settore del riciclo conta un fatturato medio di 16 milioni di euro nel 2015, una cifra più che raddoppiata in termini reali rispetto al 2003. A livello di Unione europea, il settore genera un fatturato complessivo di 155 miliardi di euro e produce quasi 50 miliardi di euro di valore aggiunto: entrambe le voci mostrano una crescita nominale di circa il 10% rispetto al 2011. <p> <p><p> <p> <p> <p> <p> <p><p> <p> <p><p> <p>", "time": "2017-12-21T07:58:43+01:00", "type": "scienza"}
{"title": "Riscaldamento e polveri sottili: meglio a gas o a biomasse? ", "url": "https://www.lastampa.it/2017/12/23/scienza/riscaldamento-e-polveri-sottili-meglio-a-gas-o-a-biomasse-23K4j5dhCE9aHjHaTtLvvN/pagina.html", "review": "", "content": "<p> <p>Lo smog non è più quello di una volta. Niente da rimpiangere ovviamente, ma negli ultimi anni è cambiata radicalmente la composizione percentuale dei responsabili di emissioni nocive e polveri inquinanti nell’aria delle nostre città (e non solo lì). Fumi industriali e scarichi delle automobili, fin dagli anni ’70 i principali colpevoli della produzione di PM10 e altri inquinanti, sono stati progressivamente sottoposti a una dieta a base di sviluppo di nuove tecnologie e imposizione di limiti e stringenti normative. Non ci sono state politiche altrettanto incisive, invece, per il terzo settore responsabile dell’inquinamento atmosferico antropico, cioè il riscaldamento degli edifici. A fronte di una generale diminuzione delle emissioni nocive, gli impianti di riscaldamento si ritrovano così oggi ad avere un peso relativo maggiore: secondo gli ultimi dati raccolti dall’Ispra (2016) oltre il 50% del PM10 e del monossido di carbonio emessi annualmente in Italia derivano dal settore residenziale.<p> <p><p> <p>In questo panorama si colloca dunque il recente studio sulle emissioni da riscaldamento domestico condotto dalla divisione Combustibili di Innovhub SSI, azienda speciale della Camera di Commercio di Milano che svolge attività di ricerca per vari settori dell’industria. Partendo dalla considerazione che non tutti i combustibili inquinano allo stesso modo, l’analisi ha messo a confronto le emissioni di apparecchi a gas o Gpl con quelle di pellet e altre biomasse legnose, considerando anche i vari tipi di tecnologie impiegate (in particolare le caldaie a condensazione e le stufe a pellet, che hanno avuto negli ultimi anni il maggiore sviluppo tecnologico e la maggiore crescita sul mercato) e l’incidenza di invecchiamento e manutenzione degli impianti. <p> <p>  Per quanto riguarda la quantità di anidride carbonica prodotta, l’utilizzo di biomasse legnose è considerato uno dei sistemi più efficienti per la riduzione dei gas serra: a differenza dei combustibili fossili, infatti, la CO2 emessa durante la combustione è compensata da quella assorbita dalle piante durante la crescita, e non si accumula quindi nell’ambiente. Se si parla però di polveri sottili (PM10, PM 2,5) e di altri composti classificati come tossici o cancerogeni (gli idrocarburi policiclici aromatici o IPA ad esempio, e il benzo[a]pirene soprattutto), la combustione di materiali lignei e cellulosici risulta la principale fonte non industriale di questi inquinanti, con emissioni che, secondo Innovhub, possono essere fino a 1000 volte superiori rispetto agli apparecchi a gas.<p> <p><p> <p>Presi tra due fuochi, verrebbe da dire. La differenza, in questo caso, potrebbe farla la tecnologia: installazione di nuovi impianti, con sistemi più efficienti e puliti, e soprattutto manutenzione continua. Su questo aspetto si è concentrato lo studio di Innovhub, analizzando gli effetti di un uso prolungato di caldaie a pellet confrontate con quelle a GPL. Rispetto a queste ultime, gli impianti a biomassa richiedono non solo una pulizia quotidiana, ma controlli più frequenti perché più soggetti a sporcamento e deterioramenti, che ovviamente ne peggiorano le prestazioni ambientali (soprattutto le emissioni di IPA, che aumentano da 40 a 80 volte). Se la frequenza dei controlli, con verifica di efficienza ed emissioni, è stabilita per legge in base alla potenza e alla tipologia degli apparecchi (in media uno all’anno per le biomasse, uno ogni due anni per il gas), tuttavia accade spesso che i piccoli impianti a pellet sfuggano all’obbligo, perché al di sotto della soglia di potenza o perché non allacciati alla rete. Ne risulta, si legge sul rapporto, “un quadro d’insieme in cui gli impianti a gas e GPL sono censiti e sottoposti a manutenzioni e controlli in misura ben maggiore rispetto agli apparecchi domestici a biomassa”, che invece ne avrebbero più bisogno. La conseguenza paradossale è che spesso anche in zone rurali e quindi fuori dal traffico e dallo smog cittadino, dove le abitazioni sono off grid e magari utilizzano apparecchi a pellet o legna per riscaldare, si registrano importanti livelli di particolati e altri inquinanti generati dalla combustione delle biomasse.<p> <p><p> <p>«Lo studio mette in luce come sia fondamentale, per ridurre l’inquinamento, che i consumatori facciano scelte energetiche consapevoli, con una valutazione a 360 gradi dei benefici e dei problemi generati dai loro comportamenti. – commenta Angelo Lunghi di Innovhub - La manutenzione frequente delle proprie stufe e la scelta di combustibili a basso fattore emissivo come GPL e gas naturale, possono avere impatti rilevanti sulla salute e sull’ambiente». Nella transizione verso la decarbonizzazione, soprattutto se si tratta di aree non allacciate alla rete, un ruolo importante, come fonti a minori emissioni climalteranti e più pulite, possono giocarlo quindi il GPL e i gas naturali. Lo dimostrano, ad esempio, i dati raccolti nel report annuale sulla sostenibilità di Liquigas, primo operatore italiano nella distribuzione di GPL e GNL, che ha analizzato il passaggio dei propri utenti da olio combustibile (BTZ) e gasolio a GPL e GNL nel 2015. «Lo switch dei consumi è collegato a importanti benefici per l’ambiente – si legge nel rapporto - sono state stimate riduzioni delle emissioni di CO2  per il passaggio al GPL del 10,1% rispetto al gasolio e del 14,4% rispetto al BTZ; per il GNL questo calo è ancora più forte e si attesta rispettivamente al 23,6% e al 27,3%. Il passaggio ai combustibili Liquigas comporta anche impatti positivi per quanto riguarda le emissioni di PM10 e la qualità dell’aria: per il GPL si parla di riduzioni del 44,4% rispetto al gasolio e del 96,6% rispetto al BTZ. Per il GNL i risultati sono ancora migliori con una riduzione delle emissioni del 94,4% rispetto al gasolio e del 99,7% rispetto al BTZ». In pratica, concludono, «il risparmio di CO2 complessivamente stimato per lo switch da gasolio e BTZ a GPL e GNL di questi clienti è pari al potenziale di assorbimento di anidride carbonica di circa 90.000 alberi in un anno e la riduzione dei livelli di PM10 nell’aria è uguale a i volumi di particolato prodotti da 16.000 automobilisti che percorrono una media di 10.000 km all’anno».<p> <p><p> <p> <p> <p> <p> <p><p> <p> <p><p> <p>", "time": "2017-12-23T00:00:00+01:00", "type": "scienza"}
{"title": "Nemo’s Garden, quando l’agricoltura è sottomarina ", "url": "https://www.lastampa.it/2017/12/24/scienza/nemos-garden-quando-lagricoltura-sottomarina-5V6xpQsJQOreZg1X9pGxNK/pagina.html", "review": "", "content": "<p> <p>I sogni nel cassetto? Tutti ne abbiamo. Chi più, chi meno. Ma se sognare è a portata di mano di tutti o quasi, far sì che i propri sogni si avverino è decisamente più complicato. A volte però qualcuno ce la fa. È il caso dell’imprenditore italiano Sergio Gamberini, presidente dell’Ocean Reef Group, gruppo familiare specializzatosi nella produzione e la commercializzazione di attrezzature e vari servizi per sub (snorkeling, protezione ecc), nonché ideatore del rivoluzionario orto sottomarino Nemo’s Garden , un cantiere in progress che, a medio termine, potrebbe rivelarsi di grande utilità per l’intera umanità. <p> <p><p> <p>È nel 2012, affiancato dal figlio Luca, Marketing Manager dell’Ocean Reef Group e da un team ultramotivato che quest’ingegnere chimico di formazione, appassionato dell’oceano, sub da sempre e contadino della domenica - coltiva un piccolo orto insieme alla moglie - si lancia a capofitto nella realizzazione del suo Orto di Nemo. <p> <p><p> <p><p><p><p><p><p> <p><p> <p>L’impresa è ardua - per molti può addirittura sembrare folle - ma lui ci crede fin dall’inizio. Gamberini è più che mai convinto che, in vista della crescita costante della popolazione mondiale che, si prevede, superi i nove miliardi entro il 2050 ma, anche e soprattutto, per la mancanza ormai imminente di terra coltivabile, l’oceano possa rapidamente affermarsi come luogo di coltivazione alternativo, sicuro e sostenibile. <p> <p><p> <p>È nella baia di Noli, cittadina ligure nelle vicinanze di Savona e méta turistica dove, da anni i Gamberini trascorrono le loro ferie estive che ha inizio l’avventura: proprio lì vengono erette le sei brevettate biosfere realizzate in metacrilato che galleggiano dai 6 ai 10 metri sotto il livello del mare grazie ad un ingegnoso sistema di catene. Oggi il Nemo’s Garden, situato a 50 metri dalla riva, si estende su una superficie di circa 100 metri quadri. «Per ora l’orto sta fungendo da laboratorio di ricerca, di test culinari e farmaceutici, da pilot plant con fini ed utilizzi di carattere commerciale. È anche un piccolo sistema di desalinizzazione dell’acqua» spiega Gamberini. <p> <p><p> <p>Fulcro di questo rivoluzionario progetto è il portare sott’acqua la coltura idroponica (anche chiamata idrocoltura) la cui pratica, già diffusa in molte parti del mondo, consiste nel far crescere una pianta fuori suolo sostituendo la terra con un substrato inerte (lana di roccia, fibra di vetro o di cocco, argilla espansa). “Sviluppare questa tecnologia fino al punto di renderla scalabile e economicamente interessante come metodo alternativo a forme di agricoltura standard” è l’obiettivo che si sono fissati di raggiungere. <p> <p><p> <p><p><p><p><p><p> <p><p> <p>Si tratta di una vera e piccola rivoluzione. Numerosi, infatti, i vantaggi di coltivare in un ambiente sottomarino. Archiviati gli importanti sbalzi termici tra notte e giorno: il sistema ideato dai Gamberini offre la stabilità termica di cui le piante hanno bisogno per crescere sane. La temperatura dell’acqua intorno alle biosfere oscilla tra i 14 e i 26 gradi tutto l’anno. E mentre in superficie, la luce del sole - se troppo forte - può rischiare di recare danni, più o meno gravi, alle coltivazioni, le piante che crescono all’interno delle biosfere vengono raggiunte, solo e esclusivamente, dal cosiddetto “spettro buono” poiché filtrato dall’acqua sovrastante. <p> <p><p> <p>Altro grande vantaggio della coltura in un ambiente sottomarino è l’assenza totale di parassiti e di agenti potenzialmente pericolosi per le piante. Nessun bisogno quindi di ricorrere all’utilizzo di pesticidi. La produzione ottenuta è certificata biologica al 100 %. A fare la sua è anche una pressione sott’acqua più alta rispetto a quella terrestre. «Agisce come un vero e proprio steroide naturale nella crescita della pianta, che risulta essere molto più rapida, soprattutto nella sua prima fase di vita. Sembra perfino influire sui contenuti stessi della pianta. Dalle nostre analisi risulta infatti che il basilico subacqueo sia più ricco di olii essenziali di quello terrestre», chiarisce l’imprenditore. <p> <p><p>  <p><p> <p> <p> <p> <p> <p><p> <p> <p><p> <p>", "time": "2017-12-24T00:00:00+01:00", "type": "scienza"}
{"title": "Credi ancora agli (squali) angeli? ", "url": "https://www.lastampa.it/2017/12/26/scienza/credi-ancora-agli-squali-angeli-ckFJY9bjCfutp7vQDodojK/pagina.html", "review": "", "content": "<p> <p>In principio erano gli angeli, ora ne sono rimasti rarissimi esemplari. Lo squalo angelo, considerato il panda dei nostri mari, nuotava una volta in un paradiso brulicante di vita: comunità di gorgonie, giardini di corallo, scogliere di ostriche, cernie, aragoste, scampi. Poi è arrivata la pesca indiscriminata che ha trasformato il mare in un deserto, provocando l’estinzione di intere specie. <p> <p> <p> <p>Ma, se salvaguardato, il mare può rigenerarsi e ripopolarsi. E gli angeli tornare a ‘volare’. E’ questo il senso della campagna natalizia lanciata da MedReAct con l’ l’Adriatic Recovery Project dal titolo  “Credi Ancora agli Angeli?” per il recupero del nostro mare e delle sue specie.<p> <p><p> <p>Alla Campagna è associato un racconto sullo squalo angelo e un disegno che lo ritrae e che può essere ritagliato e appeso sugli alberi di Natale in segno di adesione alla Campagna, nonché condiviso attraverso i social. Così, per le feste natalizie, si potrà veicolare in diversi modi un messaggio per promuovere recupero del nostro mare di cui questa specie iconica diventa portavoce.<p> <p> <p> <p>L’Adriatico, che da solo sostiene il 50% della produzione ittica italiana, è, insieme al Golfo di Gabes in Tunisia, l’area del Mediterraneo dove si pratica con più intensità la pesca a strascico, particolarmente distruttiva per gli ecosistemi di fondo.<p> <p><p> <p>La Squatina squatina, che ama vivere sui fondali sabbiosi e fangosi a profondità variabile dai 5 ai 150 metri, è particolarmente vulnerabile a questo metodo di pesca ed è un simbolo della sofferenza in cui versa tutto il Mare Adriatico.<p> <p><p> <p>Ad aggravare la sua situazione c’è il fatto che le basse profondità sono maggiormente frequentate da individui giovani o femmine gravide, cosa che mette ancora più a rischio la specie, tanto che la IUCN (Unione Internazionale per la conservazione della Natura ) l’ha classificata come “fortemente a rischio”.<p> <p>La sua quasi totale scomparsa, infatti, rappresenta l’evidente perdita di biodiversità subita dall’Adriatico negli ultimi 50 anni. Durante questo periodo, l’aumento dello sforzo di pesca ha portato a una drammatica riduzione, se non all’estinzione, di grandi predatori come squali e razze (diminuiti del 94%), mammiferi marini, delfini, uccelli, foche, balene e tartarughe marine (solo del 2014 circa 52,000 tartarughe sono state accidentalmente catturate da pescherecci italiani di cui almeno 10,000 morte). Inoltre è stata misurata una forte riduzione di habitat e specie strutturanti, come letti di ostriche, o elevate densità di spugne, fondamentali per il recupero delle specie commerciali e non solo.<p> <p>  <p> <p>Secondo la Commissione Generale per la Pesca nel Mediterraneo (CGPM), l’organismo regionale che regolamenta la gestione e la conservazione delle risorse biologiche marine, gli stock di acciughe, sardine, naselli, scampi, gamberi dell’Adriatico sono sfruttati ben oltre i livelli di sostenibilità.<p> <p> <p> <p>“Per recuperare lo squalo angelo e la biodiversìtà del nostro mare – dice Domitilla Senni di MedReAct - serve una nuova gestione della pesca che ponga al centro il recupero degli ecosistemi marini e delle specie minacciate anche attraverso la riconversione di sistemi di pesca distruttivi come lo strascico e l’istituzione di aree chiuse alla pesca”. <p> <p><p> <p> <p> <p> <p> <p><p> <p> <p><p> <p>", "time": "2017-12-26T00:00:00+01:00", "type": "scienza"}
{"title": "Le microplastiche che avvelenano i grandi laghi italiani ", "url": "https://www.lastampa.it/2017/12/20/scienza/le-microplastiche-che-avvelenano-i-grandi-laghi-italiani-goe3fgBarfGRjTsS4DuxSP/pagina.html", "review": "", "content": "<p> <p>Finora era considerata il nemico numero uno di mari e oceani. Ma la plastica sta diventando una piaga anche per i grandi laghi e i fiumi. A svelare la (crescente) presenza di microparticelle di materiali ottenuti dalla lavorazione del petrolio nei bacini lacustri italiani sono i dati di Goletta dei Laghi 2017, la campagna di Legambiente realizzata in collaborazione con Enea che monitora lo stato di salute delle acque dolci della Penisola. <p> <p><p> <p>Il problema si annida nelle molecole: la plastica non si degrada mai completamente nell’ambiente. Piuttosto si decompone in frammenti sempre più piccoli, ma molto pericolosi perché vengono ingeriti dai pesci entrando così nella catena alimentare. È una forma d’inquinamento subdola: non si vede a occhio nudo, ma l’analisi al microscopio fornisce risultati preoccupanti. Anche se non siamo ai livelli del «plastic vortex», la gigantesca isola di rifiuti galleggianti formatasi nell’Oceano Pacifico, la presenza di plastica sotto forma di microparticelle rappresenta un minaccia concreta per i nostri laghi.<p> <p><p> <p>La classifica <p> <p>Dalla ricerca di Legambiente - l’unica a livello nazionale di questo tipo - emerge che in tutti i bacini monitorati sono state rinvenute microplastiche, ossia particelle di dimensione inferiore ai 5 millimetri. La maglia nera va al lago di Como, che fa registrare una densità media di 157 mila frammenti per chilometro quadrato. La zona più inquinata è quella settentrionale, con un picco di oltre 500 mila particelle nel tratto in corrispondenza del restringimento tra Dervio (Lecco) e Santa Maria Rezzonico (Como). Al secondo posto della poco lusinghiera classifica c’è il Maggiore, che presenta una densità media di 123 mila particelle di plastica per chilometro quadrato, con un picco di oltre 560 mila in corrispondenza della foce del fiume Tresa, tra Luino e Germignaga (Varese). Sul podio finisce anche il lago di Bracciano, fortemente colpito la scorsa estate dalla siccità e dell’eccessiva captazione. Questi fenomeni hanno contribuito a creare condizioni ambientali critiche: nei dieci transetti campionati la media è di 117 mila particelle di plastica per chilometro quadrato. Non se la passa bene anche il lago Iseo con una media di 63 mila frammenti. Sono stati registrati invece valori più bassi per il lago di Garda (quasi 10 mila particelle per chilometro quadrato) e per il Trasimeno (7.914). <p> <p><p> <p>Ma chi è il colpevole di questo inquinamento? La risposta è scontata: l’uomo. Le microparticelle di plastica che finiscono nei fiumi e nei laghi sono frammenti di buste di plastica, cordame e fibre tessili sintetiche. L’aspetto più preoccupante è che, spesso, inquiniamo senza accorgercene. Qualche esempio: i vestiti sintetici in pile, acrilico e poliestere rilasciano a ogni lavaggio migliaia di fibre microscopiche; ogni cento chilometri percorsi automobili e camion disperdono nell’ambiente circa 20 grammi di polveri di pneumatico; le vernici contribuiscono nella misura del 10 per cento all’inquinamento degli oceani. «Le microplastiche sono ormai sempre più presenti negli ecosistemi marini e terrestri», mette in guardia Giorgio Zampetti, responsabile scientifico di Legambiente. «Si tratta di un inquinamento difficile da quantificare e impossibile da rimuovere totalmente». <p> <p><p> <p>Impianti inefficaci <p> <p>Spesso il problema sta a monte. A trasportare le microplastiche nei laghi italiani sono i fiumi. Per questo Legambiente ed Enea hanno allargato il fronte della ricerca campionando i corsi d’acqua prima e dopo i depuratori. I risultati sono sorprendenti perché mettono in dubbio (eufemismo) l’efficacia degli impianti. Nell’Oglio, affluente del lago d’Iseo, è stato rilevato un incremento di particelle a valle del depuratore pari all’81%. Per l’Adda, fiume che alimenta il lago di Como, l’acqua che esce dall’impianto contiene il 62% di microplastiche in più di quella in entrata. «Gli impianti di depurazione non filtrano le microplastiche e questo è un elemento su cui bisognerà riflettere», spiega Zampetti. <p> <p><p> <p>Infine, le spiagge. Anche sotto questo aspetto i sei laghi monitorati rimediano una sonora bocciatura: nel 90% dei siti è stata registrata la presenza di rifiuti di plastica. Il campionario è sempre lo stesso: cotton fioc, bottigliette, copertoni. L’ennesima conferma che dietro lo sfregio quotidiano all’ambiente ci sono sempre le cattive abitudini umane. <p> <p> <p> <p> <p> <p><p> <p> <p><p> <p>", "time": "2017-12-20T07:00:00+01:00", "type": "scienza"}
{"title": "Natale sostenibile per le piazze italiane con gli alberi certificati ", "url": "https://www.lastampa.it/2017/12/27/scienza/natale-sostenibile-per-le-piazze-italiane-con-gli-alberi-certificati-V8mO0YNRl4r3wxiPdkCNGK/pagina.html", "review": "", "content": "<p> <p>È stato un Natale “certificato” per le tante piazze italiane che hanno scelto di abbellirsi con alberi provenienti da boschi e foreste certificati PEFC, lo schema più diffuso in Italia e nel mondo per la certificazione della gestione forestale sostenibile.<p> <p><p> <p>A dare l’esempio sono - in primis - Piazza San Pietro a Roma e Piazza del Duomo a Milano. L’albero di Natale che illumina la Piazza del Bernini al Vaticano è un abete rosso di 28 metri d’altezza che proviene dalla Polonia da una foresta certifica per la gestione sostenibile; le decorazioni sono opera dei bambini che hanno partecipato ad un programma di ceramico-terapia gestito dalla Fondazione Contessa Lene Thun Onlus all’interno di reparti oncologici. Una tradizione, quella di offrire l’abete natalizio al Vaticano, iniziata nel 1982 con Papa Giovanni Paolo II che, per la prima volta, lo ebbe in dono da un contadino che trasportò fino a Roma sul suo camion un abete proveniente dalle foreste della Polonia.<p> <p><p> <p>Dal Trentino, dal bosco certificato PEFC Italia di Dimaro-Folgarida, è giunto invece l’albero di Natale per Piazza Duomo di Milano, che sarà illuminato fino al 7 gennaio da 100mila luci a led e decorato con oltre 700 palline natalizie. Individuato con la collaborazione del Corpo Forestale regionale del Trentino, l’abete è stato donato da Sky: con i suoi 30 metri si attesta come l’albero più alto mai esposto in piazza Duomo a Milano.<p> <p><p> <p><p><p><p><p><p> <p><p> <p>Anche gli alberi di Natale collocati al Palazzo del Quirinale e a Castelporziano sono certificati e provengono da zone terremotate: la Presidenza della Repubblica ha ricevuto, per il tramite del PEFC e di Federforeste, un Abete rosso dalla Comunanza agraria di Monte Acuto di Acquasanta terme (Ascoli Piceno), destinato all’abbattimento nel rispetto del naturale ritmo di crescita della foresta e, dal Comune di Norcia, una Picea pungens, anch’essa destinata all’abbattimento in quanto adiacente ad una abitazione gravemente danneggiata dal sisma.<p> <p><p> <p>Persino Spelacchio, l’albero di Piazza Venezia a Roma, il più chiacchierato e discusso di questo Natale, proviene da un bosco della Magnifica Comunità della Val di Fiemme, in Trentino, certificato per la sua gestione sostenibile secondo gli standard internazionali FSC e PEFC. La pianta, prima della partenza verso Roma, era ricca di rami: “oltre ad una possibile rovina dovuta al trasporto forse incauto, è probabile che la pianta fosse stressata per la siccità che da 12 mesi ha colpito tutta l’Italia con piovosità ridotta al 50% (gli aghi di piante in queste condizioni cascano più rapidamente dopo il taglio)”, spiega Antonio Brunori, segretario generale del PEFC Italia. <p> <p><p> <p>Firmato PEFC e Trentino è anche il Natale di Piazza Duomo a Trento: l’albero proviene infatti dai boschi certificati PEFC di Candriai, sul monte Bondone (Trentino) ed è stato affiancato dal presepio di Tesero, realizzato anch’esso con legno certificato PEFC, sempre proveniente dai boschi trentini. In Toscana, dal Consorzio Forestale dell’Amiata, certificato PEFC Italia, provengono i numerosi abeti bianchi, alti dai 3 ai 5 metri, che sono stati posizionati nelle piazze comunali e nelle scuole dei comuni del grossetano Arcidosso, Castel del Piano, Seggiano, Santa Fiora, Cinigiano e Castell’Azzara. A Cervia, in provincia di Ravenna, è stato innalzato in Piazza Garibaldi, un abete rosso di 18 metri, donato alla città dal Comune di Pinzolo-Madonna di Campiglio, provincia di Trento: anche i boschi del Comune di Pinzolo sono certificati PEFC per la loro gestione sostenibile. Anche all’estero, la famosissima Trafalgar Square a Londra e la Grand Place di Bruxelles, patrimonio UNESCO, ospitano abeti rossi certificati PEFC.<p> <p><p> <p>“Scegliere alberi certificati per festeggiare il Natale significa mandare un messaggio importante in favore del corretto utilizzo del patrimonio boschivo mondiale e sensibilizzare un pubblico sempre più ampio”, sottolinea Antonio Brunori, segretario generale del PEFC Italia. “Lo schema di certificazione garantisce infatti trasparenza per la tracciabilità e rispetto dei territori. Inoltre, non bisogna pensare che porre alberi veri nelle piazze sia una distruzione della Natura: il taglio di alberi di questo tipo viene sempre eseguito in modo responsabile e rispettando i ritmi naturali di crescita. La pianta viene scelta tra quelle mature, quelle in sovrannumero e seguendo dei piani di gestione del bosco o della foresta a cui appartiene”. Senza dimenticare che gli alberi di plastica derivano dal petrolio e devono poi essere smaltiti come rifiuti speciali. Gli abeti “finti” sono erroneamente considerati i migliori per tutelare il patrimonio boschivo italiano ma in realtà – secondo uno studio di Coldiretti – i cinque milioni di alberi finti che vengono in media acquistati ogni anno emettono gli stessi gas di sei milioni di chilometri percorsi in macchina.<p> <p> <p> <p> <p> <p><p> <p> <p><p> <p>", "time": "2017-12-27T00:00:00+01:00", "type": "scienza"}
{"title": "Con GreenSheep al prato all’inglese ci pensano le pecore di Ouessant ", "url": "https://www.lastampa.it/2017/07/24/scienza/con-greensheep-al-prato-allinglese-ci-pensano-le-pecore-di-ouessant-VuJnSnvpcXRJJdU1Ix6eSP/pagina.html", "review": "", "content": "<p> <p>Per tagliare l’erba si possono certo usare i tradizionali attrezzi a motore. Ma c’è anche un’alternativa «naturale»: far pascolare delle efficientissime pecore. Un’idea messa a punto da Paul Letheux, parigino, classe 1993, ingegnere in architettura paesaggistica di formazione e fondatore della startup chiamata GreenSheep.<p> <p><p> <p>È dal gennaio del 2016 – dopo un esperimento nella fattoria dei suoi nonni a Chartres - che questo giovane imprenditore dalla fibra decisamente ambientalista, affiancato dal suo team di pastori e dalle sue 300 pecore nane dell’isola bretone di Ouessant, sta promuovendo con successo la pratica dell’eco-pascolo in tutto l’Esagono. Una trentina di aziende tra cui la municipalità di Parigi, la multinazionale l’Oréal, il costruttore Peugeot e la compagnia ferroviaria SNCF hanno già aderito alla sua iniziativa green. «GreenSheep propone alle aziende di prendersi cura dei loro spazi verdi in modo ecologico e economico, attraverso l’insediamento annuale di pecore sul loro terreno. L’istallazione dei recinti, di un rifugio e di abbeveratoio così come la cura degli animali vengono gestite dai nostri pastori, operativi nelle vicinanze dei vari siti. Proponiamo i nostri servizi ovunque in Francia, e iniziamo a svilupparci anche al livello internazionale». ci spiega Letheux. <p> <p><p> <p>Si tratta di un perfetto circolo virtuoso in cui tutti guadagnano. GreenSheep, grazie all’ottimo fatturato realizzato durante il suo primo anno di attività (100.000 euro) potrà acquistare altre 400 pecore nel 2017, contribuendo a sostenere questa specie molto rara e in pericolo. Le aziende che si fanno tagliare l’erba dalle pecore anziché dai tosaerba risparmiano il 25% sul loro budget annuale dedicato al taglio dell’erba; ma partecipano al mantenimento della biodiversità e godono di un’immagine migliore presso il pubblico. E infine gli animali (una pecora «copre» 1.000 metri quadri), che vengono investiti di una vera missione di utilità pubblica, e vivono e lavorano in ottime condizioni sotto la custodia (una visita ogni due settimane) di un pastore attento. <p> <p><p> <p>Molti parigini sono rimasti letteralmente a bocca aperta quando lo scorso primo marzo hanno visto pascolare degli animali sui prati che costeggiano la trafficatissima autostrada Périphérique. Nessun problema di salute per gli animali dovuto alle automobili: gli esperti di GreenSheep hanno analizzato erba e terreno, confermando che non ci sono problemi. In ogni tratto di terreno da «tosare» ci sono 12 pecore che mangiano tranquillamente, e che periodicamente vengono visitate e controllate dai loro pastori. E al momento giusto, verranno anche regolarmente tosate. <p> <p><p> <p> <p> <p> <p> <p><p> <p> <p><p> <p>", "time": "2017-07-24T00:00:00+01:00", "type": "scienza"}
{"title": "Ambiente e letteratura, Pordenonelegge si tinge (anche) di verde ", "url": "https://www.lastampa.it/2018/01/03/scienza/ambiente-e-letteratura-pordenonelegge-si-tinge-anche-di-verde-Bq07EBo7KRCmEv36ntuzqN/pagina.html", "review": "", "content": "<p> <p>“Pordenonelegge, festa del libro con gli autori ” è uno dei festival letterari più importanti d’Italia, lo attestano i numeri dell’edizione 2017, la diciottesima: oltre 500 autori italiani e internazionali, 313 eventi in programma, 40 anteprime editoriali, più di 1.000 operatori delle case editrici, oltre 150.000 presenze (dato 2016).<p> <p>Tra i molti temi, a Pordenone protagonista anche l’ambiente, con molteplici sfaccettature: dalla lotta contro la privatizzazione delle risorse naturali alla scoperta della natura selvaggia, dalla land art alla botanica, dai libri per bambini alla religione.<p> <p><p> <p><p><p><p><p><p> <p>Vandana Shiva (Foto: Gigi Cozzarin) <p> <p><p> <p>AMBIENTE E GLOBALIZZAZIONE <p> <p>L’incontro con Vandana Shiva, scienziata ambientalista indiana, nota in tutto il mondo, è stata l’occasione per fare il punto sulle battaglie che, anche grazie al suo contributo, hanno assunto un rilievo internazionale: la lotta contro la privatizzazione delle risorse naturali, i brevetti sulle specie vegetali e l’impiego di organismi geneticamente modificati in agricoltura e nella produzione alimentare. L’obiettivo di Shiva è quello di ricondurle tutte a un progetto politico, economico e culturale di democratizzazione della globalità.<p> <p><p> <p><p><p><p><p><p> <p>Vandana Shiva (Foto: Gigi Cozzarin) <p> <p><p> <p>CAMMINARE, SCALARE, VIVERE <p> <p>Enrico Brizzi e Paolo Cognetti, ultimo vincitore del premio Strega, hanno dialogato sulla natura e sull’esperienza di vita legata ad essa. Dall’esperienza, che mette alla prova il carattere e libera l’immaginazione, nascono parole, pensieri, racconti sull’amicizia e sulla speranza, sulla forza necessaria per affrontare le domande che l’esistenza ci pone.<p> <p><p> <p><p><p><p><p><p> <p>Paolo Cognetti ed Enrico Brizzi (Foto: Gigi Cozzarin) <p> <p><p> <p>Due pionieri della Land art, Gabriele Meneguzzi e Vincenzo Sponga, hanno dato alla luce il loro volume Land art naturae 2, che raccoglie le loro realizzazioni più interessanti realizzate negli ultimi dieci anni. Tra i primi fautori di una land art naturalistica, i due pordenonesi, che si definiscono “figli di vecchi contadini” sono autori di opere straordinarie, create utilizzando unicamente materiali naturali trovati nei boschi, nei parchi, su greti di fiumi e torrenti, dal Sud Africa al Canada, dalla Svizzera alla Lituania, alla Svezia. Possono vantare riconoscimenti e premi in tutto il mondo e si occupano della cura e dell’organizzazione di uno degli eventi più importanti del settore, Humus Park, una manifestazione biennale dal forte valore civile “perché l’arte è anche un gioco, una forma di relazione”, afferma Meneguzzi.<p> <p><p> <p><p><p><p><p><p> <p>Botanica al Teatro Verdi (Foto: Gigi Cozzarin) <p> <p><p> <p>BOTANICA RIVOLUZIONARIA <p> <p>Un capitolo a parte merita Botanica, lo spettacolo sul mondo vegetale andato in scena al teatro comunale “Giuseppe Verdi”. Stefano Mancuso, docente all’Università di Firenze e direttore del Laboratorio internazionale di neurobiologia vegetale, è il protagonista di un’originale performance che coniuga divulgazione, musica, video e infografiche. Tema: le piante, “essenza stessa della vita”, esseri dotati di capacità cognitive. Bastano alcune informazioni per capire come l’affermazione di Mancuso non sia per niente esagerata. Il mondo vegetale rappresenta il 97,3% della massa vivente sul pianeta, l’uomo solo lo 0,01%; tutti gli animali sono dipendenti dalle piante, gli unici esseri viventi in grado di trasformare l’anidride carbonica e la luce in zuccheri e ossigeno; otto principi medicinali su dieci sono di origine vegetale.<p> <p><p> <p><p><p><p><p><p> <p>Botanica al Teatro Verdi (Foto: Gigi Cozzarin) <p> <p><p> <p>Accompagnato da un quartetto di straordinari musicisti contemporanei, i Deproducers, lo scienziato racconta alcuni esperimenti realizzati nel suo laboratorio, che dimostrano i comportamenti sociali delle piante e la loro capacità di condizionare l’attività degli animali (gli insetti impollinatori, innanzitutto). L’opera di divulgazione scientifica è più che mai necessaria, in un’epoca nella quale l’uomo sta distruggendo i polmoni verdi della Terra, non comprendendo che il loro indebolimento mina la sopravvivenza stessa della vita. L’estinzione giornaliera di centinaia di specie vegetali, quasi la metà delle quali sconosciute alla scienza, poi, annulla anche la scoperta di potenziali cure per malattie oggi incurabili.<p> <p>Lo spettacolo, coinvolgente, profondo e leggero allo stesso tempo, si conclude con due appelli: la necessità di garantire per legge diritti alle piante e l’urgenza di dichiarare il taglio delle foreste l’unico, reale crimine contro l’umanità.<p> <p><p> <p><p><p><p><p><p> <p>Botanica al Teatro Verdi (Foto: Gigi Cozzarin) <p> <p> <p> <p> <p> <p><p> <p> <p><p> <p>", "time": "2018-01-03T00:01:00+01:00", "type": "scienza"}
{"title": "BuildHeat, la sfida del risanamento energetico dei condomini ", "url": "https://www.lastampa.it/2018/01/08/scienza/buildheat-la-sfida-del-risanamento-energetico-dei-condomini-PvjFzkfz20J3x07Ii1k9kI/pagina.html", "review": "", "content": "<p> <p>Un profondo risanamento energetico dei condomini, che sia strutturale e coinvolga le fondamenta e l’intera impiantistica. Non dunque la sostituzione di singole parti, come una caldaia, ma l’utilizzo di nuove soluzioni tecnologiche interconnesse, dall’accumulo termico alle pompe di calore fino alle più disparate fonti alternative. Il tutto lavorando sulla ricerca di soluzioni finanziarie per una copertura totale dei costi e sull’aspetto sociale: di qui una comunicazione efficace che faccia comprendere agli inquilini, ultimi decisori, non solo i ritorni in termini di consumi energetici, comfort, salubrità dell’ambiente abitato ma anche di costi in bolletta.<p> <p><p> <p>C’è tutto questo alla base di BuildHeat, progetto co-finanziato dalla Comunità Europea attraverso il programma H2020 per la ricerca e l’innovazione.<p> <p>Il progetto parte dall’assunto che “gli edifici sono diventati il maggior componente di consumi nel bilancio nazionale” e che “ogni anno in Italia ed in Europa si sostituisce solo 1-1,5 % del patrimonio edilizio”, spiega Matteo Orlandi, di Arup Italia, consultancy che presta servizi di ingegneria e design. Si capisce bene, quindi, come il settore delle costruzioni offra ottime opportunità per decarbonizzare e rilanciare l’economia Europea. “Ci siamo quindi dati un obiettivo: meno costruzioni e più attività di riqualificazione del patrimonio edilizio”, dice Rosanna Zaccaria, Presidente Legacoop Abitanti.<p> <p><p> <p>Le tecnologie del progetto sono dimostrate in tre condomini di grandi dimensioni, a Saragozza (Spagna), a Roma (Italia) e a Manchester (Inghilterra). Variano da caso a caso, anche perché si ha a che fare con differenti contesti legislativi e sociali: nel novero abbiamo impianti di microelico, pannelli fotovoltaici, collettori solari termici, sistemi di ventilazione e di isolamento termico, sistemi di ricarica per l’auto elettrica, pompe di calore centralizzate, accumuli termici ed elettrici.<p> <p><p> <p>Tra gli interventi più all’avanguardia c’è la “facciata ventilata”, la quale “protegge dall’acqua, ha un ottimo comportamento termo–igrometrico ed energetico; favorisce l’isolamento acustico, migliora l’aspetto estetico della facciata, elimina i ponti termici, migliora il benessere ambientale, riduce la manutenzione della facciata”, spiega Stefano Terletti di HALFEN Italia, società attiva nelle tecnologie di fissaggio, sollevamento e rinforzo nell’edilizia. <p> <p><p> <p>Tutte queste tecnologie permettono un continuo monitoraggio e controllo, con dati interscambiabili utili per fornire una serie di informazioni alle famiglie, ad esempio su eventuali guasti, sui consumi e sui costi. “I dati che si producono devono essere disponibili a tutti, non devono essere delle piattaforme chiuse. Così si possono studiare ulteriori servizi per ridurre consumi e bollette”, afferma Ivan Mangialenti di Schneider Electric (specialista nella gestione dell’energia e automazione).<p> <p><p> <p>In realtà però un profondo risanamento degli edifici rappresenta una vera e propria sfida. Gli ostacoli non mancano.<p> <p>Innanzitutto, gli iter autorizzativi sono molto lunghi e poco chiari. “Il fattore tempo è fondamentale, ci sono progetti che aspettano da anni l’autorizzazione e nel frattempo il mondo è cambiato. I calcoli finanziari che facciamo oggi, domani sono diversi”, spiega Stefano Rocchi, presidente di Rete RIGENERA, che svolge attività di riqualificazione energetica per edifici.<p> <p><p> <p>Ma non siamo di fronte solo a più tecnologie ma anche a più inquilini. I quali dovranno essere convinti non solo che ne vale la pena economicamente ma anche che gli interventi verranno fatti in maniera meno invasiva possibile, con tempi brevi e senza dover lasciare l’appartamento. C’è poi da tenere conto – spiega Roberto Fedrizzi di EURAC, istituto di ricerca che accoglie ricercatori da tutta l’Europa - che un risanamento sistemico di un edificio integra misure che spaziano dalla struttura alla involucro, dal sistema elettrico al sistema idraulico. E’ quindi complesso per gli installatori e richiede un approccio multidisciplinare. Di conseguenza è anche molto costoso e il ritorno energetico ed economico positivo si vede a lungo termine.<p> <p><p> <p>E proprio sulle misure di finanziamento, sul “chi paga”, si sofferma Sergio Olivero di Siti, (Istituto Superiore sui Sistemi Territoriali per l’Innovazione). “Il mix per finanziare un progetto è: risparmio in bolletta e rivalutazione della casa, misure fiscali, fondi di investimento, contributo dell’Unione Europea”, dice Olivero, che spiega in dettaglio: “Consumi sostenuti significano costi sostenuti in bolletta” e “avere una casa più confortevole vuol dire avere una casa che vale di più”. Insomma, “bisogna far capire che l’efficienza conviene”.<p> <p><p> <p>Oltre a questo però è necessario avere il supporto dei singoli Governi tramite disposizioni fiscali vantaggiose. Ad oggi in Italia, con il cosiddetto “ecobonus” i cittadini possono recuperare dal 50% al 75% delle spese sostenute. Tuttavia, non si tratta di una misura strutturale e dunque può cambiare da un anno all’altro. <p> <p> <p> <p> <p> <p><p> <p> <p><p> <p>", "time": "2018-01-08T00:01:00+01:00", "type": "scienza"}
{"title": "Bollette elettriche in aumento? Le rinnovabili non c'entrano ", "url": "https://www.lastampa.it/2017/12/30/scienza/bollette-elettriche-in-aumento-le-rinnovabili-non-centrano-yVnx1Q4lbdi3PZNF1RBIyL/pagina.html", "review": "", "content": "<p> <p>Ci risiamo.<p> <p>Al triste annuncio di un aumento del 5% delle bollette energetiche per il 2018, ecco immediatamente paginoni di giornale, senza contraddittorio, disponibili per una voce come quella di Davide Tabarelli, presidente di Nomisma Energia, ossia una delle voci di punta di chi da anni, esplicitamente, avversa in ogni modo una profonda e radicale conversione ecologica del sistema energetico nazionale.<p> <p><p> <p>Peccato che gli oneri delle rinnovabili che secondo l'economista “costerebbero troppo” erano pari a 16 miliardi di euro nel 2016; che si stima che questi oneri nel 2017 siano diminuiti di ben 1 miliardo di euro; che come attesta chiaramente il GSE, ossia il gestore dei servizi energetici, che di questo si occupa nella vita per conto dello Stato, nel 2018 scenderanno ancora. Come si possa legare un aumento della bolletta dell'elettricità a un costo in importante contrazione resta un vero mistero della fede (fossile).<p> <p><p> <p>Peccato che - invece, in realtà - gli aumenti delle bollette siano dovuti in primis all’aumento dei costi del gas (certamente preferibile al carbone, ma pur sempre fossile e sottostante a regole di mercati molto poco “puliti”) e, in parte cospicua, ai nuovi sconti fatti agli “energivori” (ossia ai soggetti che consumano ingenti quantità di energia elettrica), erogati senza serie rassicurazioni che abbiano fatto di tutto per consumarne il meno possibile, in maniera efficiente.<p> <p><p> <p>Peccato che le misure che si dovrebbero prendere per farle crollare davvero, le bollette, quali ad esempio la revisione delle tariffe e del sistema di dispacciamento dell’energia, lo sblocco immediato di ogni forma di auto-produzione, di auto-consumo e di scambio di energia tra privati, che porterebbero ad una generazione distribuita, efficiente e democratica, si continuino a rinviare a data da destinarsi.<p> <p><p> <p>Peccato, e qui mi si consenta di uscire dal tema “stretto” della bolletta, che in certe interviste non si parli proprio mai dei 16 miliardi di euro e più di soldi pubblici (una cifra superiore a quella stanziata per la “rivoluzione verde”, che però non si è vista davvero) che ogni anno sono usati per sovvenzionare i combustibili fossili, dannosi per l’ambiente. Quei sussidi non si vedono in bolletta, ma fanno malissimo alla salute e fanno moltiplicare a dismisura anche i costi sanitari (più di 90.000 vittime in Italia ogni anno a causa dell’inquinamento). Li paghiamo noi contribuenti, ma si fa sempre finta che li paghi qualcun altro.<p> <p><p> <p>Peccato, infine, che si pensi ancora di avere tempo per fischiettare e fare melina, mentre invece, di tempo per contrastare i cambiamenti climatici e per cavalcare da protagonisti la necessaria transizione verso un’economia pulita (in tutti i sensi), non ce n’è proprio più.<p> <p><p> <p>* Ecologista, Liberi E Uguali/Possibile <p> <p> <p> <p> <p> <p><p> <p> <p><p> <p>", "time": "2017-12-30T16:08:10+01:00", "type": "scienza"}
{"title": "Acqua dal mare per battere la siccità? ", "url": "https://www.lastampa.it/2018/01/05/scienza/acqua-dal-mare-per-battere-la-siccit-xqKap2HfHOqjHwHcmLYeUK/pagina.html", "review": "", "content": "<p> <p>E se fosse il mare il più grande serbatoio di acqua potabile a nostra disposizione? Ci siamo lasciati alle spalle una delle estati meno piovose dell’ultimo secolo e gli effetti della crisi idrica sono ancora sotto ai nostri occhi; eppure, tra i Paesi che si affacciano sul Mediterraneo, nessuno è circondato dall’acqua più del nostro. Una risposta a questo paradosso potrebbe arrivare dalla dissalazione dell’acqua marina, una soluzione che - grazie agli sviluppi tecnologici degli ultimi anni – registra costi minori e ridotti impatti ambientali.<p> <p><p> <p>Non a caso, a livello mondiale, la produzione ha già superato i 100 milioni mc/giorno, interessando principalmente i Paesi Arabi, l’Australia, la costa orientale degli USA e alcuni Stati che si affacciano sul Mediterraneo. E’ il caso di Israele, dove 4 impianti di dissalazione garantiscono ormai il 40% dell’approvvigionamento nazionale; oppure degli Emirati Arabi Uniti, dove nel porto di Jebel Ali vengono prodotti 600.000 metri cubi di acqua ogni giorno; ma anche di Barcellona (il cui livello di piovosità è paragonabile a quello di alcune aree del nostro Mezzogiorno) che, grazie a un sistema ibrido fatto di 2 potabilizzatori e 2 dissalatori, riesce a garantire l’acqua potabile a 5 milioni di abitanti e a più di 8 milioni di turisti l’anno.<p> <p><p> <p>La dissalazione è stato uno degli argomenti al centro del Festival dell’Acqua, organizzato da Utilitalia (la Federazione delle aziende che si occupano di acqua ambiente e energia) lo scorso ottobre a Bari. Ma qual è la situazione nel nostro Paese? L’Italia ha grandi margini di miglioramento, avendo avviato per ora soltanto alcuni progetti pilota; tra le fonti di approvvigionamento idrico le acque marine o salmastre rappresentano soltanto lo 0,1%. Simili impianti sono presenti in Sicilia, in Sardegna e in alcune piccole isole, dove hanno sostituito i vecchi sistemi di alimentazione come il trasporto di acqua potabile su navi cisterna. In effetti questa soluzione ha scontato per anni due ordini di problemi: quello dei consumi energetici, sensibilmente più alti dei processi convenzionali di produzione di acqua potabile, e quello della restituzione in mare delle soluzioni saline concentrate che rappresentano lo “scarto” del trattamento; nel D.Lgs. 152/2006 che regola la materia degli scarichi non è presente alcuna norma specifica sul tema, e immettere questo tipo di acque in bacini chiusi o semichiusi può causare gravi danni all’ecosistema marino.<p> <p><p> <p>Negli ultimi anni, però, il quadro è decisamente migliorato. Le tecnologie utilizzate - su tutte l’osmosi inversa - hanno portato a una sensibile riduzione dell’incidenza di Kwh per metro cubo di acqua prodotta, e al contempo è sempre più frequente la tendenza di integrare l’energia elettrica per alimentare gli impianti con quella prodotta in loco da fonti rinnovabili, come il solare e l’eolico, ottenendo una diminuzione dei costi in bolletta; anche dal punto di vista degli impatti ambientali, ormai è noto che lo smaltimento delle soluzioni saline debba avvenire seguendo precise misure che preservino la salute del mare. Resta però il fatto che la dissalazione risulta sostenibile sul piano economico-gestionale solo in presenza di particolari presupposti; il principale è che l’acqua dissalata sia realmente integrata con le altre risorse presenti, potendo contare su una rete idrica dalle dispersioni contenute: una condizione poco frequente in Italia, dove le perdite delle reti acquedottistiche si attestano al 26% al Nord, al 46% al Centro e al 45% al Sud.<p> <p><p> <p>C’è infine un paradosso, tutto nostrano, di norme che frenano lo sviluppo di questa tecnologia proprio laddove ce ne sarebbe più bisogno, ovvero nelle isole minori. Qui, sin dal dopoguerra, sono state approvate leggi per finanziare il servizio di approvvigionamento e trasporto dell’acqua via mare, tramite navi cisterna; una soluzione costosa e caratterizzata dal rischio di interruzione del servizio in caso di condizioni meteo avverse. Con un piccolo (si fa per dire) cavillo: questo contributo pubblico decade nel momento stesso in cui la fornitura idrica viene assicurata all’isola tramite sistemi di dissalazione. E allora si spiega la resistenza di molti amministratori locali rispetto all’eventualità di realizzare tali impianti: è il caso di Ventotene, dove la costruzione del dissalatore appena entrato in funzione è stato per anni oggetto di ricorsi e controricorsi, mentre i contribuenti hanno continuato a pagare la fornitura di acqua su navi cisterna; le stesse che ancora garantiscono l’approvvigionamento della vicina isola di Ponza, in attesa del via libera definitivo all’impianto.<p> <p><p> <p> <p> <p> <p> <p><p> <p> <p><p> <p>", "time": "2018-01-05T00:01:00+01:00", "type": "scienza"}
{"title": "Parigi, la piscina si riscalda grazie… ai computer ", "url": "https://www.lastampa.it/2017/12/02/scienza/parigi-la-piscina-si-riscalda-grazie-ai-computer-Fo3CbfYj9Qx57zTGUoAF7J/pagina.html", "review": "", "content": "<p> <p>Da secoli acclamata come città dell’amore per eccellenza. Così come città d’arte e di cultura da visitare almeno una volta nella vita. Da decenni, metropoli imperdibile per tutti gli amanti dello shopping. Ma non solo. Da alcuni anni, Parigi si sta infatti affermando come una delle capitali europee più attente all’ambiente. Un po’ per necessità. Ma anche tanto per volontà dell’attuale giunta comunale e in primis, della sua sindaca, Anne Hidalgo, in carica dall’aprile del 2014. <p> <p><p> <p>Per regalare, al quotidiano, ai Parigini e ai suoi numerosi visitatori, una città decisamente meno inquinata, più vivibile e più green, da allora, non sono mancate le misure adottate dal Comune. Tra queste, quella che vede protagoniste alcune sue preziose e storiche infrastrutture: le piscine municipali (circa una quarantina) le quali (ristrutturate e/o nuove), come da obiettivo prefissatosi, dovrebbero diventare sostenibili al 100 % entro il 2024, anno in cui proprio a Parigi si svolgeranno i Giochi Olimpici. Sono due i piani adottati: Plan Nager à Paris, lanciato nel 2015 per incentivare i suoi abitanti e non solo, a nuotare di più e questo, in piscine ammodernate e maggiormente rispettose dell’ambiente, e Plan Climat Energie, che punta alla riduzione delle emissioni dei gas effetto serra e al raggiungimento, entro il 2020, di una quota del 30% di energie rinnovabili per quanto riguarda l’approvvigionamento degli edifici pubblici. <p> <p><p> <p><p><p><p><p><p> <p><p> <p>Primo esempio concreto, assai lodevole e già operativo è quello della piscina Aspirant Dunand, situata nel XIV arrondissement, le cui vasche e docce sono dall’ottobre 2016 riscaldate esclusivamente dal calore recuperato dalle acque reflue, con una temperatura che oscilla tra i 13 e i 20 gradi tutto l’anno tramite un dispositivo particolarmente innovativo. “Grazie a questi progetti in materia di energie rinnovabili ci stiamo realmente avviando verso un nuovo modello energetico. Il futuro sta nelle soluzioni energetiche locali. Il recupero del calore per riscaldare infrastrutture pubbliche aiuta a ridurre le emissioni dei gas serra e i nostri consumi di energia” spiega a La Stampa Tuttogreen Célia Blauel, assessore all’ambiente, allo sviluppo sostenibile, all’acqua e canali presso il Comune di Parigi.<p> <p> <p> <p>Dallo scorso maggio, a riscaldare tutte le vasche (inclusa quella esterna) della storica piscina di Butte-aux-Cailles inaugurata nel 1924 e situata nel XIII arrondissement sono invece gli oltre cento server informatici che la startup Stimergy ha installato nella cantina dell’edificio e collegato a un’apposita caldaia. Il sistema - davvero ingegnoso - dovrebbe permettere una produzione di calore pari a 235 MWh/ora e favorire il risparmio energetico di 45 tonnellate di CO2 all’anno. <p> <p><p> <p>Acque reflue, data center ma anche pannelli solari, trattamenti di acqua tramite l’ozonizzazione, tecniche di filtraggio al carbone attivo o tramite biglie di vetro: il cambiamento è in moto. Che Parigi diventi presto un modello virtuoso da seguire per tante altre grandi metropoli internazionali desiderose di mettersi rapidamente al verde?<p> <p><p> <p> <p> <p> <p> <p><p> <p> <p><p> <p>", "time": "2017-12-02T00:00:00+01:00", "type": "scienza"}
{"title": "Alluvioni e frane, il Piemonte è la regione più colpita del Nord ", "url": "https://www.lastampa.it/2017/12/03/scienza/alluvioni-e-frane-il-piemonte-la-regione-pi-colpita-del-nord-cHGCZaRoqBWOU8Jcj1gWTK/pagina.html", "review": "", "content": "<p> <p>Dal 1970, anno della sua fondazione, l’Istituto di Ricerca per la Protezione Idrogeologica di Torino (I.R.P.I.) del Consiglio Nazionale delle Ricerche, ha ricercato, raccolto e classificato preziosi dati pregressi su alluvioni e frane nel Nord Italia, contenute in documenti pubblicati e inediti redatti dall’inizio del 1800, talora anche nei secoli precedenti. Nell’ottica di continuare questa tradizione e d’integrare i dati d’archivio, due ricercatori, Fabio Luino e Laura Turconi, con l’aiuto di alcuni giovani geologi, hanno ultimato un’analisi degli eventi avvenuti in 12 anni, dal 2005 al 2016. Riunendo decine di migliaia di notizie tratte da diversi studi del CNR IRPI, pubblicazioni scientifiche, relazioni redatte da Enti territoriali e da notizie di giornali, gli Autori hanno composto un volume di oltre 500 pagine e 800 immagini: in esso sono elencati e descritti gli eventi alluvionali che hanno provocato vittime e danni, supportati da migliaia di dati su piogge, portate dei corsi d’acqua, comuni coinvolti, e così via. <p> <p> <p> <p>LE REGIONI PIÙ COLPITE <p> <p>Al termine della selezione e validazione dei dati si sono ottenuti 2.125 informazioni censite e importate sulla cartografia. La loro distribuzione ha messo in evidenza come il Piemonte sia stata la regione maggiormente colpita (513 casi, 24% del totale), seguita dalla Liguria (19%, con 413 casi) e dalla Lombardia. Questo dato, è doveroso sottolinearlo, potrebbe essere stato parzialmente influenzato dalla ricchezza dei dati a disposizione, ma è pur certo che i due gravi eventi piemontesi del maggio 2008 e del novembre 2016 hanno incrementato notevolmente il numero dei record.<p> <p> <p> <p>Rapportando però il numero delle informazioni censite per la superficie di ogni singola regione, la Liguria risulta quella più frequentemente citata con un record ogni 13 chilometri quadrati, seguita dal Friuli-Venezia Giulia con uno ogni 42 kmq. La Liguria, d’altronde, è stata la regione che, nel lasso di tempo esaminato, ha subito tre eventi molto gravi: quello dell’ottobre 2010 a Genova e Varazze, dell’ottobre 2011 alle Cinque Terre e del novembre 2014 a Genova.<p> <p> <p> <p><p><p><p><p><p> <p>VITTIME E DANNI <p> <p>Le inondazioni e le frane esaminate hanno coinvolto, spesso gravemente, persone, strutture ed infrastrutture. Nell’arco dei 12 anni considerati le vittime sono state 77 di cui 54 per inondazioni di fiumi e torrenti e 23 per frane (di cui una per valanga). Per la prima tipologia sono stati determinanti alcuni eventi, primo fra tutti quello del 25 ottobre 2011 nelle Cinque Terre, ove persero la vita 13 persone (11 in Liguria e 2 in Toscana). Pesante fu anche il tributo che pagò Genova il 4 novembre 2011 con 6 vittime.<p> <p> <p> <p>Il 2011 è risultato di gran lunga l’anno più luttuoso con 22 decessi, 20 dei quali per alluvioni torrentizie molto violente e 2 per modesti crolli lapidei che colpirono due automobili in transito.<p> <p> <p> <p>Per ciò che riguarda i corsi d’acqua (fiumi e torrenti), un ruolo importante lo hanno avuto le colate detritiche lungo i torrenti alpini con 13 vittime in 6 eventi distinti. Il più gravoso in termini di vite umane è stato quello avvenuto a Villar Pellice (TO), nel maggio 2008.<p> <p> <p> <p>Per ciò che concerne, invece, l’ambito di versante, le sole frane hanno causato in totale 22 vittime, 9 delle quali per la modesta frana superficiale che il 12 aprile 2010 colpì un treno in transito in provincia di Bolzano. <p> <p>  <p> <p><p><p><p><p><p> <p>Le vittime sono state registrate per il 32,5% in Liguria, che, come accennato in precedenza, ha subìto alcuni eventi particolarmente gravosi: 23 sono state le persone decedute per dinamica fluvio-torrentizia e 2 per dinamica dei versanti. Al secondo posto troviamo il Trentino-Alto Adige con 14 vittime (18,2%), una sola delle quali nella provincia di Trento.<p> <p> <p> <p>I fenomeni d’instabilità naturale hanno coinvolto nel 68% dei record censiti le infrastrutture (di cui il 5% riferito al coinvolgimento di ponti e/o attraversamenti della rete idrografica): strade statali, regionali, provinciali e comunali sono state molte volte ricoperte di detrito (esondazioni fluviali e/o torrentizie, colate detritiche, frane superficiali, crolli), altre sono state parzialmente o totalmente asportate (frane complesse di piccole/grandi dimensioni); a queste situazioni si aggiungono quelle connesse ai sottopassi, spesso posti in area di esondazione o di potenziale allagamento urbano legato al reticolo idrografico secondario e/o alle canalizzazioni minori. Sono diversi i casi in cui tali manufatti hanno contribuito ad aumentare il numero di vittime intrappolate nelle loro auto. Il danno lungo la viabilità primaria e secondaria in alcuni casi è stato grave e non è stato sufficiente l’intervento delle ruspe per ripristinare il transito. D’altronde le strade si sviluppano per migliaia di chilometri a mezzacosta, sovente a fianco di corsi d’acqua, in una sorta di reciproca interferenza. Spesso sono state colpite anche le strutture, vale a dire case di civile abitazione, edifici pubblici, attività commerciali ed industriali (32% dei record).<p> <p> <p> <p>Gli edifici hanno occupato anno dopo anno le superfici rimaste ancora disponibili. L’espansione dei centri urbani è avvenuta, in particolar modo a partire dalla metà degli anni ’50 del XX secolo, senza tenere nella dovuta considerazione il rischio connesso alla presenza di corsi d’acqua o di pareti rocciose. Sfogliando il volume si possono vedere numerosi esempi di danni che si sarebbero potuti evitare se l’urbanizzazione fosse avvenuta con maggiore rispetto del contesto morfologico naturale, unitamente ad una oculata pianificazione territoriale, e se questa non fosse stata dettata, invece, dalla speculazione e dal profitto da parte di alcuni a scapito dell’intera comunità. <p> <p><p> <p><p><p><p><p><p> <p><p> <p> <p> <p> <p> <p><p> <p> <p><p> <p>", "time": "2017-12-03T00:00:00+01:00", "type": "scienza"}
{"title": "“Il 2017 in Italia è stato l’anno più secco degli ultimi due secoli” ", "url": "https://www.lastampa.it/2017/12/04/scienza/il-in-italia-stato-lanno-pi-secco-degli-ultimi-due-secoli-6XcJQlxy9OhbgvIwhM4WWL/pagina.html", "review": "", "content": "<p> <p> Il 2017 è stato l’anno più secco in Italia dal 1800 ad oggi. Secondo il Cnr le piogge sono state oltre il 30% inferiori alla media del periodo di riferimento 1971-2000, «etichettando quest’anno come il più secco dal 1800 ad oggi». <p> <p><p> <p> «A partire dal mese di dicembre del 2016 (primo mese dell’anno meteorologico 2017) si sono susseguiti mesi quasi sempre in perdita - scrive il Cnr in una nota -: fatta eccezione per i mesi di gennaio, settembre e novembre, tutti gli altri hanno fatto registrare un segno negativo, quasi sempre con deficit di oltre il 30% e, in ben sei mesi, di oltre il 50%».<p> <p><p> <p>  <p> <p> <p> <p> <p><p> <p> <p><p> <p>", "time": "2017-12-04T17:20:25+01:00", "type": "scienza"}
{"title": "Adriatico, tra pesca eccessiva e crescita blu ", "url": "https://www.lastampa.it/2017/12/04/scienza/adriatico-tra-pesca-eccessiva-e-crescita-blu-DRCBRbKvFn6Ph1jYbjUtqO/pagina.html", "review": "", "content": "<p> <p>Da una parte la necessità di modelli di turismo e di trasporto marittimo più sostenibili, dall’altra l’urgenza di una politica di migrazione condivisa. E poi l’integrazione dei Paesi balcanici ancora fuori dall’Ue e azioni per una pesca più rispettosa della biodiversità marina. Nel 2014 l’Ue ha lanciato la strategia europea per l’Adriatico e lo Ionio (Eusair), con lo scopo di indirizzare i fondi europei e quelli nazionali verso obiettivi comuni, ma allo stesso tempo non facili da conciliare tra loro. Coinvolgendo otto Paesi: Italia, Slovenia, Croazia, Bosnia-Erzegovina, Albania, Grecia, Serbia e Montenegro.<p> <p><p> <p>Al secondo forum per fare il punto sull’iniziativa, organizzato nella cittadina greca di Ioannina, i veri protagonisti sono i Paesi ancora fuori dall’Unione: sanno che Eusair può essere prima il canale per i contributi di Bruxelles e poi una piccola passerella per un ingresso più facile. La stessa Ioannina mette in evidenza le potenzialità dell’area e i nodi ancora da sciogliere: da una parte, per esempio, un sistema dei trasporti insufficiente, dall’altra la riqualificazione, grazie ai fondi europei, di attrazioni turistiche come l’antico castello e del vicino sito archeologico di Dodona.<p> <p><p> <p>Il primo problema, però, è che i soldi sono pochi: “Eusair è una cornice in cui muoversi, non uno strumento per finanziare progetti. È una piattaforma per indirizzare fondi già esistenti e attuare politiche, non aggiunge altri soldi”, ci tiene a precisare Jean-Pierre Halkin, funzionario europeo per le politiche regionali e urbane, prima ancora che in un grande complesso sulle rive del lago di Ioannina si apra l’evento. I suoi uffici nel 2016 hanno già bacchettato gli stati per lo scarso impegno economico: “Le risorse messe a disposizione rimangono largamente insufficienti. I Paesi si troveranno di fronte a persistenti difficoltà nel raggiungere i risultati attesi in assenza di un chiaro impegno dalle amministrazioni nazionali e regionali”.<p> <p><p> <p>E senza soldi, si sa, far cambiare direzione ai modelli consolidati è difficile. Il settore della pesca è l’esempio più eclatante: dall’Adriatico, spiega Domitilla Senni del coordinamento di ong per il Mediterraneo MedReact, “viene il 50% dei prodotti ittici che mangiamo: la salvaguardia della sua biodiversità è dunque fondamentale, ma oggi tutti gli stock sono sovrasfruttati. Il nasello, per esempio, viene pescato cinque volte di più rispetto al livello considerato sostenibile”. In un quadro del genere, “Eusair va inquadrata in un’ottica di lungo periodo e speriamo che favorisca il dialogo, ma per il momento non ha dato risultati concreti: non è intervenuta per esempio quando, dopo un accordo tra Italia e Croazia per chiudere un’area importante per la riproduzione di scampi e naselli alle reti a strascico, il nostro Paese ha fatto dietrofront. Solo dopo grandi sforzi siamo riusciti a far ripartire il confronto”.<p> <p><p> <p>Le esperienze positive degli stati da prendere a modello, però, ci sono. In Grecia, per esempio, si cerca di dare concretezza all’imperativo di per sé astratto della crescita blu. Nel 2014 dagli sforzi del Comune del Pireo e dell’incubatore Aephoria è nata la Piraeus Bluegrowth Initiative, un progetto che sostiene le start up attive nell’economia del mare. “Oggi supportiamo venti aziende innovative. Tra queste, c’è per esempio un’impresa che produce materiali partendo dalla posidonia spiaggiata, e un’altra che produce acqua potabile attraverso la desalinizzazione. E presto, in un’area dismessa del Pireo costruiremo un centro per la crescita blu”, spiega la responsabile Natassa Kannavou. <p> <p><p> <p>In Slovenia, la laguna di Capodistria è stata salvata dall’espansione del porto e trasformata in una riserva naturale. “Il processo è iniziato nel 2000 e si è concluso solo nel 2016. C sono voluti sette anni per cambiare il piano di sviluppo dell’area, ma alla fine ci siamo riusciti”, racconta Mitja Bricelj del ministero dell’Ambiente sloveno. Oggi il traffico che passava sulla costa lagunare dell’area di Škocjan è stato deviato e al suo posto c’è una via immersa nella natura per passeggiare e andare in bicicletta. Mentre dalla Sicilia arriva un esempio innovativo di turismo a basso impatto ambientale e salvaguardia dei beni storici: “Abbiamo creato dei parchi archeologici sottomarini. Le boe indicano ai sub la presenza di resti da visitare e organizziamo anche visite guidate alla scoperta di questo patrimonio sommerso”, spiega Floriana Agneto della Soprintendenza dell’isola.<p> <p><p> <p> <p> <p> <p> <p><p> <p> <p><p> <p>", "time": "2017-12-04T00:00:00+01:00", "type": "scienza"}
{"title": "L’Aquila rinasce con lo smart tunnel sotterraneo ", "url": "https://www.lastampa.it/2017/12/08/scienza/laquila-rinasce-con-lo-smart-tunnel-sotterraneo-oqPTU4RVe6ZZnecYRG7lYP/pagina.html", "review": "", "content": "<p> <p>Nel più grande cantiere d’Europa sta nascendo una smart city sotterranea. Il centro storico dell’Aquila, ferito dal terremoto del 6 aprile del 2009, riparte - è proprio il caso di dirlo - dal basso; ovvero da 4 metri sotto il livello stradale, dove si lavora alla più grande opera pubblica successiva al sisma: uno smart tunnel per i servizi al cittadino. In questi 13 chilometri di galleria, quasi interamente percorribili dai tecnici, passeranno le acque bianche e quelle nere, la luce e le comunicazioni: ovvero le opere essenziali che permetteranno alle persone di vivere quotidianamente la città.<p> <p><p> <p>La mastodontica operazione intrapresa dalla Gran Sasso Acqua - del valore di circa 80 milioni di euro - comporterà notevoli vantaggi ma presenta inevitabili difficoltà. Fra i primi, la possibilità di non bucare la pavimentazione in presenza di guasti, interventi di manutenzione o nuovi servizi da portare nelle case: tutto sarà infatti posizionato in appositi vani del tunnel percorribile a piedi, per cui per le aziende di gestione sarà più facile ed economico individuare i problemi e intervenire; al contempo i cittadini non subiranno più i disagi connessi all’interruzione del traffico, alla polvere o al rumore. Nelle gallerie saranno installati contatori e tubature intelligenti, sistemi di gestione avanzati delle risorse, sensori connessi in rete per monitorare le perdite di acqua e un sistema centrale computerizzato per individuare in tempo reale eventuali criticità; sarà insomma una struttura invisibile ma “intelligente”, più sostenibile, sicura, efficiente e perfettamente calata nel contesto delle bellezze del centro storico aquilano.<p> <p><p> <p>Qui, però, sorgono anche i problemi: la vera sfida - partita nel 2015 con l’obiettivo di terminare i lavori nel 2018 - è realizzare tutto questo in un contesto a dir poco particolare, un dedalo di piccoli vicoli, piazzette e palazzi duecenteschi vincolati dalla Soprintendenza dei Beni Culturali; in alcuni punti troppo stretti verranno collocati dei fasci di tubi e il percorso ispezionabile del tunnel riprenderà più avanti, e in questi primi mesi di lavori non sono mancati i ritardi per il ritrovamento di reperti archeologici.<p> <p><p> <p>Di certo quello dell’Aquila è diventato un “case study” seguito con attenzione da diversi Paesi europei, e l’obiettivo dichiarato è quello di rendere lo smart tunnel un modello esportabile in tutta Italia. Non a caso, il progetto è stato inserito tra le migliori esperienze di “Utili all’Italia”, la banca dati che contiene i risultati del primo censimento delle migliori pratiche nei Servizi Pubblici realizzato da Utilitalia, la federazione che riunisce 500 imprese italiane dei servizi idrici, energetici e ambientali.<p> <p><p> <p>Il sogno non è solo rivoluzionare i servizi che la città ha offerto per tanti anni, ma creare un tessuto urbano antico a vocazione moderna con wi-fi libero e con la fibra ottica che entrerà in ogni palazzo, collegando l’Università ai poli tecnologici e alle case. Già, il centro storico dell’Aquila era anche una sorta di grande campus universitario a cielo aperto: il nuovo tunnel potrebbe rivelarsi un passo decisivo per tornare ai fasti di un tempo.<p> <p><p> <p> <p> <p> <p> <p><p> <p> <p><p> <p>", "time": "2017-12-08T00:00:00+01:00", "type": "scienza"}
{"title": "La plastica nei cosmetici? Fa male al mondo ", "url": "https://www.lastampa.it/2017/12/13/scienza/la-plastica-nei-cosmetici-fa-male-al-mondo-yQbvCU9tBCYBA5Sxr2AYuL/pagina.html", "review": "", "content": "<p> <p>Leviga e illumina la pelle del viso e del corpo senza seccarla ma, intanto, inquina i mari e diventa nutrimento per i pesci e i molluschi che finiscono sulle nostre tavole. E’ il polietilene, il più comune fra le materie plastiche, presente in diversi prodotti cosmetici per donna e per uomo, come esfolianti, saponi, creme e gel, venduti anche da marchi di lusso.<p> <p> <p> <p>Nel nostro Paese sono almeno 81 i prodotti di 37 aziende cosmetiche che contengono polietilene e alcuni di questi sono in vendita negli scaffali dei prodotti naturali ed esaltano una particolare attenzione per l’ambiente. Mentre, in realtà, le analisi effettuate su questi cosmetici stimano la presenza di circa 3.000 particelle di plastica per millilitro di prodotto.<p> <p> <p> <p><p><p><p><p><p> <p>Sono alcuni dei risultati preliminari dell’indagine sulle microplastiche contenute nei prodotti cosmetici in vendita in Italia, realizzata dall’associazione MedSharks con il supporto tecnico del CNR ISMAC di Biella, Università del Salento e Università degli Studi Roma Tre, nell’ambito di “Clean Sea Life ”, progetto di sensibilizzazione sui rifiuti marini della Commissione Europea. <p> <p> <p> <p>La ricognizione, tuttora in corso, è stata condotta su un campione casuale di 30 punti vendita (profumerie, farmacie, parafarmacie e supermercati) di Veneto, Emilia Romagna, Toscana, Lazio, Campania, Puglia, Sicilia, Sardegna. <p> <p> <p> <p>Quello che molti consumatori ignorano è che queste microplastiche non vengono trattenute dai sistemi di depurazione e finiscono così direttamente in mare. Ma come può il consumatore verificare se c’è la microplastica nei prodotti che usa? “La presenza di microplastiche è stata ricavata dalle informazioni presenti sull’etichetta dei cosmetici, dove per legge gli ingredienti sono indicati in ordine decrescente di peso fino alla soglia dell’1% - spiega l’autrice Eleonora de Sabata di MedSharks - . L’indagine si è concentrata sul polietilene (PE), sia per la predominanza di questo materiale fra le microplastiche nei prodotti cosmetici sia perché è un materiale ampiamente noto al grande pubblico per esser contenuto, ad esempio, nei comuni sacchetti di plastica banditi da anni”.<p> <p> <p> <p><p><p><p><p><p> <p>Nonostante non siano la principale fonte di microplastiche in mare, i cosmetici rappresentano, per il loro uso frequente e su larga scala, una fonte di inquinamento marino non trascurabile: si stima infatti che fino a 24 tonnellate di “polvere” di plastica derivata dall’uso di cosmetici si riversi ogni giorno nei mari europei, per un totale di 8600 tonnellate l’anno. E il nostro Mediterraneo è uno dei mari con la più alta concentrazione al mondo di microplastiche.<p> <p> <p> <p>Nel 2015 Cosmetics Europe, l’associazione europea dell’industria cosmetica, ha invitato tutte le aziende associate a “sospendere entro il 2020 l’impiego di microplastica solida non degradabile nell’ambiente marino nei cosmetici da risciacquo\". <p> <p> <p> <p>E diverse aziende, come ad esempio il gruppo L’Orèal, hanno dichiarato che avrebbero eliminato le “microbiglie” di polietilene entro il 2017. Per il momento basta fare un rapido giro tra gli scaffali di diversi punti vendita per imbattersi in prodotti come la crema “Exfoliance Confort” di Lancome, marchio di lusso della L’Orèal, e trovare tra i primi quattro principali ingredienti il polietilene, oppure c’è la “mousse” detergente per il viso di Dior, che riporta in etichetta la dicitura “polietilene” e accanto la scritta “delicatezza più anti inquinamento”. <p> <p> <p> <p>Senza considerare vari tipi di scrub per il corpo, come i prodotti \"Deep cleansing scrub gommage purifiant” e “Refining bosy exfoliator” dell’azienda Shiseido, o il gel esfoliante multivitaminico della Collistar. E’ ancora in vendita anche il prodotto esfoliante per donna, “Lait de gommage”, della Biotherm, che aveva preso l’impegno di eliminare le microplastiche negli scrub già tre anni fa.<p> <p> <p> <p>L’uso di microplastica nei prodotti cosmetici è attualmente proibito in alcuni Paesi, ma non in Italia, dove una proposta di legge che ne vieta l’impiego entro il 2020 è ancora in fase di discussione. E’ infatti di pochi giorni fa l’appello delle principali associazioni ambientaliste – Greenpeace, Legambiente, Lav, Lipu, Marevivo, WWF, Medsharks – per chiedere al presidente del Senato Pietro Grasso e a tutti i senatori una rapida approvazione prima della fine della legislatura.<p> <p> <p> <p><p><p><p><p><p> <p>L’appello #FaidaFiltro ha già visto l’adesione di molte personalità del mondo della ricerca scientifica, dello spettacolo, dello sport, del mondo produttivo: da Maria Cristina Fossi, esperta mondiale dell’interazione delle microplastiche sulla fauna marina, al fisico Valerio Rossi Albertini; da Piero Angela a Don Luigi Ciotti; da Giovanni Soldini a Licia Colò; da Neri Marcorè a Nicola Piovani. Non mancano all’appello i Parchi nazionali, le Aree marine protette e neanche l’industria. Ma ciascuno di noi può contribuire firmando l’appello e soprattutto leggendo con attenzione l’etichetta degli ingredienti del prodotto cosmetico che si intende acquistare. <p> <p><p> <p> <p> <p> <p> <p><p> <p> <p><p> <p>", "time": "2017-12-13T00:00:00+01:00", "type": "scienza"}
{"title": "Macron e la sfida sul clima: “Stiamo perdendo la battaglia, non possiamo sbagliare” ", "url": "https://www.lastampa.it/2017/12/12/scienza/macron-e-la-sfida-sul-clima-stiamo-perdendo-la-battaglia-non-possiamo-sbagliare-HUcYr0yDBYVZD5vepCYrCP/pagina.html", "review": "", "content": "<p> <p> Un grido d’allarme al pianeta: a due anni esatti dalla Cop21, Parigi torna capitale mondiale del clima, con il presidente Emmanuel Macron che dinanzi a un parterre di decine di leader indossa i panni di paladino dell’ambiente e lancia un duro avvertimento alla comunità internazionale. «Stiamo perdendo la battaglia» sul clima, ha avvertito il leader trentanovenne aprendo i lavori del “One Planet Summit” da lui promosso a Boulogne-Billancourt, alle porte della capitale, oggi paradossalmente paralizzata da ingorghi record con 552 km di code in tutta la città. «Non andiamo abbastanza veloci, questo è il dramma - ha deplorato Macron - ma non potremo dire che non sapevamo».<p> <p><p> <p>Intervistato poco prima da Cbs, il leader francese ideatore dello slogan “Make Our Planet Great Again” - in contrapposizione alla frase cult di Trump “Make America Great Again” - ha poi lanciato un nuovo affondo contro l’uscita dell’amministrazione Usa dal patto sul clima del 2015. Richiamando Trump alle sue «responsabilità dinanzi alla storia», si è detto «abbastanza sicuro» che l’omologo Usa «cambierà idea nei prossimi mesi o anni». «Non sono pronto a rinegoziare, ma sono pronto a dargli il benvenuto se decidesse di tornare», ha fatto sapere il padrone di casa.<p> <p><p> <p>All’appuntamento, a cui il leader di Washington non era comunque invitato, hanno aderito le delegazioni di 130 Paesi, tra cui l’Italia, nonché una babele di quattromila responsabili, tra sindaci, grandi aziende, Ong, fondazioni benefiche e anche star del cinema come Sean Penn o Marion Cotillard. Con un convitato di pietra, l’amministrazione Trump appunto, rappresentata solo da un addetto diplomatico oltre che dal vistoso Suv parcheggiato con tanto di bandiera a stelle e strisce dinanzi all’ingresso stampa del centro congressi. Tra i principali protagonisti di questa “Mini-Cop” dedicata al finanziamento di progetti concreti sul clima l’ex segretario di Stato, John Kerry, ha tuonato contro la «vergogna» del ritiro americano. «Una decisione - ha ammonito - auto-distruttiva per soli fini politici».<p> <p>Annunciato a luglio durante il G20 di Amburgo, il summit informale co-presieduto dall’Onu e dalla Banca Mondiale si è svolto in un luogo altamente simbolico: l’Ile Se’guin, l’isola sulla Senna che per oltre mezzo secolo fu sede delle fabbriche Renault ormai riconvertito in spazio polivalente normalmente consacrato alla musica. Intorno alle 15.30, una cinquantina di capi di leader, accompagnati da “capitan Macron”, sono scesi dalla chiatta “ecologica” su cui si erano imbarcati mezz’ora prima dal Pont Alexandre III, il ponte sulla Senna a poche centinaia di metri dell’Eliseo. Come annunciato, il vertice ha “covato” 12 progetti da centinaia di milioni di dollari. Tra questi, un programma per lo sviluppo di auto elettriche in otto Stati Usa, un fondo di investimento per i paesi caraibici colpiti dagli uragani e finanziamenti per la fondazione di Bill Gates - anch’egli a Parigi - che sostiene gli agricoltori.<p> <p><p> <p>«Facendo uscire gli Stati Uniti dall’accordo di Parigi, Trump ha escluso sé stesso da quell’accordo, ma non gli Stati Uniti», ha commentato l’ex attore e governatore della California impegnato per il pianeta, Arnold Schwarzenegger, che oggi è intervenuto in plenaria e ieri era andato in visita dalla sindaca di Parigi, Anne Hidalgo, a bordo di una bici verde. Le iniziative puntano anche ad accelerare la fine dei motori a combustione, mentre la Banca Mondiale ha annunciato che non finanzierà più, a partire dal 2019, l’esplorazione e l’estrazione di petrolio e gas. Il segretario generale Onu Antonio Guterres ha avvertito che la «guerra» contro i cambiamenti climatici «non è ancora vinta» ed ha chiesto ai Paesi ricchi di onorare l’impegno di fornire 100 miliardi di dollari annuali fino al 2020, in particolare, per i Paesi in via di sviluppo.<p> <p><p> <p>Per l’Italia era presente Gian Luca Galletti. «Il mondo - ha commentato - va avanti anche senza gli Stati Uniti e loro rischiano di perdere un’occasione per la loro economia e per il loro ambiente». Il ministro dell’Ambiente si è poi congratulato per questa Europa che «marcia unita» in campo ambientale ed ha ricordato che l’Italia uscirà dal carbone «definitivamente nel 2025»: «Siamo fra i Paesi al mondo che hanno il mix energetico più equilibrato».<p> <p> <p> <p> <p> <p><p> <p> <p><p> <p>", "time": "2017-12-12T17:39:57+01:00", "type": "scienza"}
{"title": "Spreco alimentare: un dramma ambientale italiano ", "url": "https://www.lastampa.it/2017/12/15/scienza/spreco-alimentare-un-dramma-ambientale-italiano-WeFbThLE2LZUMRGrgauTrJ/pagina.html", "review": "", "content": "<p> <p>Lo spreco di cibo continua ad essere un problema drammatico su scala globale ma anche e soprattutto in Italia, dove ciascun cittadino ogni giorno spreca alimenti per una media di 960 Kilo Calorie, che sono circa un terzo del fabbisogno quotidiano di un adulto. Un valore altissimo e preoccupante, che supera quello già elevato a livello mondiale, secondo cui ciascun abitante della terra butta via in media 660 Kcal ogni giorno: lo spreco alimentare è un dramma in primo luogo ambientale, e lo conferma il fatto che nel 2016 ha prodotto emissioni di gas serra per oltre il 7% di quelle globali.<p> <p><p> <p>Sono dati contenuti nel primo rapporto tecnico realizzato dall’ISPRA (Istituto Superiore per la Protezione e la Ricerca Ambientale) sull’argomento, secondo cui lo spreco nel nostro paese, se misurato in termini energetici è “stimabile intorno al 60% della produzione iniziale”. Questo significa, come spiega uno dei curatori, Lorenzo Ciccarese, che il dato lievita se si prende in considerazione anche la fase di produzione degli alimenti e non solo, come fatto quasi sempre finora, il momento in cui cibi scaduti o non consumati vengono gettati via da mercati e ristoranti. Secondo l’esperto, spesso “non vengono prodotti alimenti che rispondano realmente ai bisogni dei cittadini”, che a loro volta hanno perso “contatto con la stagionalità”, ad esempio per frutta e verdura, e trovano normale avere nei supermercati le arance d’estate o i pomodori d’inverno, senza considerare “l’aggravio in termini di emissioni creato dal trasporto di questi prodotti per migliaia di chilometri”.<p> <p><p> <p>C’è poi un problema legato alla “standardizzazione dei prodotti”, che devono avere sempre le dimensioni imposte dal mercato industriale, altrimenti vengono inevitabilmente scartati già in fase di produzione e abbandonati nei campi. È il caso di cavolfiori, angurie, carciofi e uva che dopo la prima raccolta producono altri esemplari più piccoli, che gli stessi agricoltori non raccolgono quasi mai: il fuori taglia è poi un problema grosso per quanto riguarda il pesce, che spesso viene ributtato in mare, quindi sprecato, quando non corrisponde alle dimensioni (presunte) volute dal consumatore.<p> <p><p> <p>Infatti il report ISPRA parla di un aumento degli sprechi tra produzione e fornitura del 48% tra 2007 e 2011, mentre l’inefficienza degli allevamenti animali causa il 55% dello spreco globale, che in Italia arriva fino al 62%. Abbiamo un poi un problema di “sovralimentazione in fortissimo aumento”, del 144% in appena 4 anni, anche questo uno spreco, oltretutto fonte “di malattie e disordini fisiologici, visto che mangiamo troppo e abbiamo indici di obesità tra i più alti al mondo”.<p> <p><p> <p>Per Ciccarese molto dipende dalla meccanizzazione dell’agricoltura, che ha richiesto un miglioramento genetico “tutto basato sulla contemporaneità della maturazione e fioritura”, e ha come conseguenza l’esclusione dal mercato degli ecotipi locali e quindi la riduzione della diversità genetica, che “rende la popolazione più vulnerabile”.<p> <p><p> <p>A rischio è addirittura la capacità di rigenerazione dei nostri territori, a causa di quello che i tecnici chiamano “deficit di biocapacità”: attualmente in Italia abbiamo una biocapacità ancora all’80% ma in ribasso, visto che in 30 anni si sono persi milioni di ettari di superficie agricola, passando da 15 a 12 milioni.<p> <p><p> <p>Le risposte negli ultimi anni stanno arrivando con l’impegno delle istituzioni preposte alle politiche ambientali, come conferma la Sottosegretaria all’Ambiente, Barbara Degani, che ricorda come il Ministero dell’Ambiente sia “da tempo impegnato su questo fronte”, in particolare favorendo e sostenendo coloro che lavorano concretamente per la riduzione dello spreco, come accade “col progetto Reduce, finanziato dal 2010 dal MATTM con l’impegno di partner come l’Università di Bologna”.<p> <p><p> <p>Il progetto ha un blog molto dettagliato  dove si spiega anche ai cittadini cosa fare per evitare il più possibile di consumare inutilmente risorse alimentari, e si propone in particolare di migliorare la conoscenza sugli sprechi, specie quelli legati alla ristorazione e al consumo domestico, integrare con misure di prevenzione i Piani Regionali sui rifiuti e i bandi di gara per la ristorazione collettiva, e “sensibilizzare ed educare i consumatori” su queste tematiche, promuovendo comportamenti antispreco e le condivisione delle buone pratiche già diffuse in Italia e fuori.<p> <p><p> <p> <p> <p> <p> <p><p> <p> <p><p> <p>", "time": "2017-12-15T00:00:00+01:00", "type": "scienza"}
{"title": "Le Ciampate del Diavolo: sulle tracce dei nostri antenati nella Campania meno conosciuta ", "url": "https://www.lastampa.it/2017/10/25/scienza/le-ciampate-del-diavolo-sulle-tracce-dei-nostri-antenati-nella-campania-meno-conosciuta-IiLM5AqOecTlfPdHjWaVQJ/pagina.html", "review": "", "content": "<p> <p>In ogni leggenda c’è sempre un po’ di verità. A Tora e Piccilli, novecento abitanti a Nord di Caserta, nel Parco regionale di Roccamonfina-Foce Garigliano, verità e leggenda si sono fuse in solchi profondi sparsi su un pendìo vulcanico che gli abitanti hanno creduto per secoli essere le zampate del demonio; le Ciampate del Diavolo. D’altronde siamo vicino al vulcano di Roccamonfina, e chi se non il demonio avrebbe potuto camminare sulla lava incandescente? <p> <p><p> <p>La scoperta che si trattava invece non solo di orme umane ma delle più antiche orme umane al mondo è stata accertata scientificamente solo nel 2001, dai dottori Marco De Angelis e Adolfo Panarello dell’Università di Cassino. Prima di loro regnava la leggenda, oltretutto utile, come ricordano ancora gli anziani, a intimorire i bambini e a distoglierli dall’avventurarsi nella radura e dal salire sul pendìo scivoloso. Solo un ex-carabiniere appassionato di storia locale, Alfredo Iulianis, si era avventurato in ipotesi che uscivano dal soprannaturale, negli anni ottanta, attribuendo le impronte ai Sanniti. <p> <p><p> <p>  <p> <p> <p> <p> <p><p> <p> <p><p> <p>", "time": "2017-10-25T00:00:00+01:00", "type": "scienza"}
{"title": "Glifosato, secondo un nuovo sondaggio la schiacciante maggioranza degli europei ne chiede il bando ", "url": "https://www.lastampa.it/2017/10/25/scienza/glifosato-secondo-un-nuovo-sondaggio-la-schiacciante-maggioranza-degli-europei-ne-chiede-il-bando-RwXzB2n9NqWLrlqS3kx3iJ/pagina.html", "review": "", "content": "<p> <p>E’ un vero e proprio coro di “no” contro il glifosato, quello che arriva dai cittadini di tutta Europa. A confermarlo un nuovo sondaggio pubblicato dall’associazione internazionale di consumatori SumOfUs  alla vigilia del voto europeo sul rinnovo dell’autorizzazione all’utilizzo del pesticida al centro di un’aspra battaglia tra chi vuole un’agricoltura più pulita e sostenibile e chi, invece, vuole continuare ad alimentare un modello agricolo intensivo e distruttivo.<p> <p><p> <p>Il sondaggio, finanziato con il contributo di migliaia di comuni cittadini sostenitori dell’ECI, rivela che l’80% dei tedeschi, il 79% dei francesi, l’84% degli italiani, l’77% dei portoghesi e l’81% dei greci sono fortemente contrari all’utilizzo del glifosato e a favore del suo “divieto immediato.”<p> <p><p> <p>Arriva però nel giorno in cui l’Europarlamento si è pronunciato a favore dell’eliminazione entro il 2022, non tenendo conto delle sollecitazioni che arrivavano da più parti.<p> <p><p> <p>“È una maggioranza che non ha ascoltato le preoccupazioni degli europei, quella che si è espressa oggi a Bruxelles”, dice Maria Grazia Mammuccini, la portavoce della Coalizione italiana StopGlifosato che raccoglie 45 associazioni.<p> <p>“La Commissione Ambiente aveva approvato nei giorni scorsi un documento in cui si chiedeva una fase di eliminazione delle scorte, fissata da qui al 2020. Andare oltre questa ipotesi non è accettabile. Cinque anni di proroga sono quelli su cui l’industria chimica conta per mettere a tacere i problemi”.<p> <p><p> <p>Ora la parola passa ai governi che domani si confronteranno al tavolo del Comitato tecnico cibo e alimentazione. “Ai ministri Martina e Lorenzin – dice ancora Mammuccini - che hanno assicurato in questi giorni che la posizione italiana è quella dello stop immediato dell’autorizzazione, chiediamo di far sentire chiara e forte la loro voce e di salvaguardare gli interessi dei cittadini e dell’agricoltura italiana di qualità”.<p> <p><p> <p>Insomma, il braccio di ferro è davvero molto acceso e questi sono giorni decisivi. Una cosa è certa ed è emersa chiaramente anche dal sondaggio di SomeOfUs: la preoccupazione tra i cittadini europei oltre che per salute e ambiente è anche relativa all’indipendenza delle valutazioni e quindi alla validità delle tesi definite ‘scientifiche’ che vengono divulgate e di cui tutti dovremmo fidarci.<p> <p><p> <p>La decisione di domani non può inoltre non tenere conto che più di un milione di persone hanno firmato la petizione ufficiale lanciata da una Iniziativa dei Cittadini Europei (ECI - European Citizens’ Initiative ) per sostenere il divieto del glifosato, che richiede specificamente all’EU non solo di vietare la sostanza, ma di riformare il processo europeo di approvazione dei pesticidi e di fissare obiettivi tassativi per ridurrne l’uso. Avviata all’inizio di quest’anno, si è trattato dell’iniziativa cresciuta più velocemente in tutta la storia delle ECI. Secondo SomeOfUs l’Unione Europea ha ora l’obbligo giuridico di rispondere alle richieste dei cittadini europei e di tenerle in considerazione nelle decisioni che dovrà prendere prossimamente.<p> <p><p> <p>“Gli europei ne hanno abbastanza del glifosato e lo hanno affermato in modo forte e chiaro”, ha dichiarato David Norton, attivista di SumOfUs. “Ora i governi devono sostenere fermamente un’agricoltura sostenibile e proteggere la salute dei cittadini. Basta alle estensioni delle autorizzazioni e alle mezze misure per compiacere i giganti del settore agrochimico. I cittadini di tutta Europa chiedono di vietare il glifosato subito.<p> <p><p> <p> Il nostro sondaggio dimostra anche che una significativa maggioranza di cittadini non crede nell’indipendenza dell’Autorità Europea per la Sicurezza Alimentare, che ha copiato e incollato parola per parola direttamente da Monsanto, per quanto riguarda la valutazione dei rischi relativi all’uso del glifosato. I cittadini dovrebbero potersi fidare di queste istituzioni e dell’accuratezza delle loro informazioni, ma questo scandalo ha reso difficile farlo. Oltre un milione di europei si è schierato contro il glifosato firmando una petizione EU ufficiale che ne chiede il divieto, ed è ora che le nostre voci vengano ascoltate.” <p> <p> <p> <p> <p> <p><p> <p> <p><p> <p>", "time": "2017-10-25T07:23:51+01:00", "type": "scienza"}
{"title": "Ikea, la casa del futuro sarà “democratica e sostenibile” ", "url": "https://www.lastampa.it/2017/10/30/scienza/ikea-la-casa-del-futuro-sar-democratica-e-sostenibile-lEVawY0tEB4ErRlKVFrYNO/pagina.html", "review": "", "content": "<p> <p>Per comprendere appieno la filosofia del colosso svedese, non c’è luogo migliore di Älmhult, piccolo centro cittadino situato a circa due ore da Malmö, nel sud della Svezia. È qui infatti che tutto è cominciato. È qui che è nato il primo stabilimento IKEA, fondato da Ingvar Kamprad a 17 anni. Ed è qui che oggi sorge l’IOS, acronimo che sta IKEA of Sweden, ovvero il centro nevralgico del gruppo svedese. La sede operativa dove nascono tutti i prodotti del marchio – almeno 9.500, presenti più o meno in tutte le case - distribuiti oggi nei 389 negozi presenti nel mondo, dall’Europa all’Australia, dal Sud-Est asiatico al Nord America. <p> <p><p> <p>Uno spazio di circa 30mila metri quadrati che impiega oltre 4.700 persone provenienti da 50 Paesi diversi e suddivisi in 13 funzioni. Appena entrati colpiscono gli spazi molto ampi, luminosi, comuni, composti da grandi vetrate pensate per far entrare più luce possibile. Nei parcheggi adiacenti una decina di auto elettriche sono in carica, mentre in quella che può essere considerata una grande hall, grandi scalinate realizzate con il legno recuperato nei processi produttivi fanno da punto di incontro per designer, personale amministrativo, ingegneri. Solo le sale per i meeting sono chiuse, mentre è possibile occupare per breve tempo dei cubicoli di legno per delle video chiamate, o incontri faccia a faccia. Quasi a far comprendere come le idee migliori qui, siano quelle condivise. Sulle pareti campeggiano gli slogan che riassumono tutta la filosofia del marchio, “to create a better everyday life fo the many people” (per creare una vita quotidiana migliore per la maggior parte delle persone). Una sorta di motto, che riassume l’idea di “design democratico”: promuovere “una vita più salutare e sostenibile, puntare all’indipendenza energetica e realizzare una vita migliore per le persone”, ci dice Torbjörn Ellesson, supply chain manager, mentre enuncia i risultati raggiunti nell’anno fiscale 2016. <p> <p><p> <p>  <p> <p> <p> <p> <p><p> <p> <p><p> <p>", "time": "2017-10-30T00:00:00+01:00", "type": "scienza"}
{"title": "Una vacanza detox? In Tirolo ", "url": "https://www.lastampa.it/2017/12/12/scienza/una-vacanza-detox-in-tirolo-qPZXCVSZn3De8hx1bSgZ1K/pagina.html", "review": "", "content": "<p> <p>Vale la pena svegliarsi alle tre di notte per andare a vedere l’alba in cima a una montagna? Questa è solo una delle attività che vengono proposte nelle vacanze “digital detox” in Tirolo, nelle quali si sceglie per alcune ore al giorno di mettere il telefonino in modalità aerea per dedicarsi alla scoperta della natura e di sé stessi. “Il Wi-fi lo abbiamo ovunque, anche in queste valli, rinunciarci per disintossicarci un po’ può solo farci bene” afferma Nicole Pfeifer di Tirolo Turismo. “Ci sono tante attività piacevoli che richiedono la nostra concentrazione”. <p> <p><p> <p>Siamo nel Tirolo orientale, in Austria, e più esattamente in Val Pusteria, quella valle lunga cento chilometri e divisa tra i due stati, dove già al tempo dei Romani passava un’importante via di comunicazione, la Via Claudia Augusta, che congiungeva Verona alla Baviera.<p> <p><p> <p><p><p><p><p><p> <p><p> <p>Il fine di un viaggio “digital detox” non è tanto quello di eliminare lo smartphone, quanto quello di favorire la riconnessione con sè stessi, con le persone, la natura, l’arte e il mondo ... Per farlo si eseguono workshop frontali, esperienze motivazionali, lavori manuali, sessioni di meditazione, yoga e altro ancora. Stare in mezzo alla natura è essenziale per staccare: gli occhi vedono solo valli verdi mentre respiriamo l’odore dell’erba, magari sui materassi in fieno che si trovano nelle malghe di Villgraten, dove i cuscini sono fatti con la lana delle pecore che vediamo pascolare dalla finestra. Non è bene dare troppe regole, ma piuttosto godersi il momento: se proprio si vuole scattare una foto di quell’istante di relax, il telefonino può fotografare anche in modalità aereo, quella modalità che l’esperto di digital marketing Alessio Carciofi chiama “digital felix”.<p> <p><p> <p>Si può approfittare e fare un’escursione in montagna nella valle Winkeltal, attorno alla cascata, e poi rilassare i piedi in un percorso Kneipp dove poggiamo la pianta prima su un letto di pigne, poi di trucioli, di ciottoli di fiume e, infine, nell’acqua sorgiva. <p> <p><p> <p>“Mai mi sarei aspettata di sentirmi così bene” dice Teresa, ospite di un hotel che le ha suggerito questo itinerario. “I bambini si divertono e noi ci rilassiamo. Mi è piaciuta molto anche la baita aromatica, dove si sta distesi su un lettino immersi nel profumo dei rami di abete bagnati”.<p> <p><p> <p><p><p><p><p><p> <p><p> <p>Si scoprono i piaceri più semplici, i profumi che avevamo dimenticato. Chi ricorda quello del pane appena sfornato? Margit, cuoca e anima della Tassenbacherhof, a Strassen, offre ospitalità in una casa contadina splendidamente ristrutturata, ma anche corsi per imparare a fare il pane tirolese. Quello dove la farina di segale la fa da padrona, insieme ad aromi come il cumino e il coriandolo. Superato l’imbarazzo iniziale, di chi è abituato a usare le dita solo per battere su una tastiera, ci si rimbocca le maniche e si impasta. Si attende, si infarina, si inforna. Il piacere che danno quei panini a cui non serve aggiungere nulla (anche se la crema di ricotta magra e mascarpone che suggerisce Margit non è male), è infinito. <p> <p><p> <p>E la sera? A letto presto, perché il giorno dopo ci attende l’alba al Tessenberger Kreuz. Camminare nel buio per raggiungere la metà ci aiuta già a riconnetterci con noi stessi. La distesa di pino mugo nella luce tenue della luna sembra in fiore, vediamo i rami ricoperti di bianco, ma è la rugiada. Animali selvatici non ne incontriamo se non qualche salamandra in un laghetto in quota. Cosa poteva esserci di più simbolico? Quest’animale è legato alla rinascita, per il suo vivere tra terra, acqua e… fuoco. E lo spirito del “digital detox” è proprio questo!<p> <p><p> <p><p><p><p><p><p> <p><p> <p> <p> <p> <p> <p><p> <p> <p><p> <p>", "time": "2017-12-12T00:00:00+01:00", "type": "scienza"}
{"title": "Clima, allarme dell’Onu: la concentrazione di anidride carbonica batte nuovi record nel 2016 ", "url": "https://www.lastampa.it/2017/10/30/scienza/clima-allarme-dellonu-la-concentrazione-di-anidride-carbonica-batte-nuovi-record-nel-1bJqVu21lyJt0p1Z8TnJCI/pagina.html", "review": "", "content": "<p> <p>La concentrazione di anidride carbonica (CO2) nell’atmosfera è aumentata nel 2016 a livelli record: lo ha reso noto l’Organizzazione Meteorologica mondiale, nel suo aggiornamento annuale sull’impatto dei gas ad effetto serra.<p> <p><p> <p>La notizia, che lascia prevedere - mette in guardia l’agenzia Onu- «un innalzamento pericoloso della temperatura», precede di appena qualche giorno l’inizio della Conferenza Onu sul cambiamento climatico, che si terrà dal 6 al 17 novembre nella città tedesca di Bonn.<p> <p><p> <p>Nel 2016, la concentrazione atmosferica di CO2, il principale gas ad effetto serra di lunga durata, ha raggiunto le 403,3 parti per milione, sopra le 400 raggiunte nel 2015. Le cause, si legge nel bollettino, sono dovute a «una combinazione di attività umane e a una forte presenza di El Nino». <p> <p><p> <p> <p> <p> <p> <p><p> <p> <p><p> <p>", "time": "2017-10-30T12:08:27+01:00", "type": "scienza"}
{"title": "La provocazione: “Sani e puliti anche lavandosi un po’ meno” ", "url": "https://www.lastampa.it/2017/10/27/scienza/la-provocazione-sani-e-puliti-anche-lavandosi-un-po-meno-8OpZHfPfoABF8jclzgj4jM/pagina.html", "review": "", "content": "<p> <p>Un anno e mezzo fa James Hamblin, divulgatore scientifico e giornalista del settimanale Usa  The Atlantic , lavorava a un pezzo sull’eccesso di igiene personale. Per curiosità iniziò a fare sempre meno docce, e notò un fatto interessante: se dopo alcuni giorni senza doccia il suo corpo puzzava particolarmente, pian piano poi quell’odore lentamente spariva. Hamblin ancora oggi entra nel box doccia solo di tanto in tanto, anche se sottolinea l’importanza di lavare frequentemente le mani e le parti intime. «Non profumo di acqua di rose, ma non puzzo - dice - ho l’odore di un essere umano».  <p> <p> <p> <p>Per quanto radicale o provocatoria ci possa sembrare, nella scelta di Hamblin c’è una base scientifica. Lavarsi con un prodotto detergente industriale spazza via il delicato equilibrio di batteri e oli corporei presente sulla nostra pelle. E quando la flora batterica ripopola l’epidermide, hanno inizialmente la meglio i microbi che producono un odore sgradevole. Successivamente il corpo raggiunge nuovamente un equilibrio batterico, e l’odore corporeo diventa meno intenso. <p> <p><p> <p>Secondo alcune stime, in media un corpo umano porta quaranta trilioni di batteri, equivalenti a uno-due chili, e studi recenti mostrano che questo ecosistema di microorganismi sembra determinare la nostra salute fisica e mentale in modi sorprendenti. Si tratta di un campo di ricerca recente ma rivoluzionario. L’idea che l’igiene personale si ottenga attraverso una guerra di sterminio contro i batteri inizia così a essere messa in discussione da nuove compagnie di cosmesi, che propongono un approccio diverso: favorire eco-sistemi batterici in cui i batteri «buoni» contribuiscono a tenere sotto controllo quelli «cattivi», che invece ci farebbero puzzare. È il caso di Mother Dirt, i cui prodotti contengono una classe di batteri AOB (Ammonia Oxidizing Bacteria) che converte l’ammoniaca responsabile dell’odore di sudore in nitriti e nitrati, sostanze che nell’ambiente cutaneo hanno un effetto benefico. <p> <p><p> <p>Un’altra compagnia statunitense, Akamai, commercializza solo tre prodotti, a suo dire sufficienti a garantire completamente l’igiene personale: un dentifricio, una saponetta per viso, corpo e capelli, e un olio spray per idratare e dare fragranza al corpo. Il co-fondatore Vincent Cobb afferma: «Le grandi aziende cosmetiche vogliono che consumiamo i loro articoli il più possibile, e per questo ci convincono che per avere pelle e capelli puliti sia necessario fare la doccia ogni giorno». Cobb è un sostenitore dell’idea di lavarsi un po’ meno spesso.<p> <p><p> <p>Un approccio diverso all’igiene personale ha anche un impatto ecologico. Meno cosmetici vuol dire meno sostanze chimiche che attraverso le acque reflue finiscono nell’ambiente. Oltre a meno imballaggi di plastica nelle discariche, visto che ancora oggi molte confezioni non sono progettate per essere riciclate. Per non parlare poi del risparmio d’ acqua: si calcola che in media una doccia dura 7 minuti e consuma circa 65 litri d’acqua. Una famiglia di quattro persone ne consuma mediamente così 100.000 litri all’anno.<p> <p><p> <p>Al momento, però, i consumatori non sembrano convincersi che per l’igiene personale, a volte, “meno è meglio”. Il concetto di «pulito» è stato sostituito da quello di «sterile», e spesso il marketing delle case di bellezza genera insicurezza in chi non si adatta ai canoni moderni di cosmesi. Ma alcune case cosmetiche, pare, potrebbero commercializzare prodotti simili. E in un futuro non così lontano potrebbero far diventare di dominio comune idee diverse su pulizia e igiene personale. <p> <p><p> <p> <p> <p> <p> <p><p> <p> <p><p> <p>", "time": "2017-10-27T00:00:00+01:00", "type": "scienza"}
{"title": "Ambiente, Mantova la più virtuosa d’Italia ", "url": "https://www.lastampa.it/2017/10/31/scienza/ambiente-mantova-la-migliore-ditalia-fQPB9XY6YCVRevGWJYwP6J/pagina.html", "review": "", "content": "<p> <p>Ci sono capoluoghi di provincia in Italia che si sono già proiettati verso un nuovo modello di vivibilità urbana. Si trovano per lo più al Nord, hanno tassi di raccolta differenziata superiori a quelli del decreto Ronchi del 1997 (saliti al 65%), hanno una buona qualità dell’aria, sono alberate e ben dotate di infrastrutture per le cicloviabilità. Ecosistema Urbano 2017, l’annuale rapporto sulle performance delle città capoluogo realizzato da Legambiente con il contributo di Ambiente Italia e Il Sole 24 Ore, incorona Mantova come centro urbano più virtuoso d’Italia con quasi l’80% di raccolta differenziata effettuata. In seconda e terza posizione le città del vivere bene, Trento e Bolzano, seguite da Parma, Pordenone, Belluno, Macerata, ex numero uno del 2016, Verbania, Treviso e Oristano, che ricicla più spazzatura di tanti Comuni del Nord Italia. Buone le performance di crescita delle grandi città come Venezia e Bologna, in 21esima e 22 posizione, e Milano che grazie alla mobilità alternativa si piazza in 31esima posizione. Male Torino ferma all’81esimo posto, nonostante realizzi prestazioni migliori di Madrid o Parigi nel riciclo dei rifiuti, e Roma a quota 88. Chiudono la classifica nazionale Viterbo, Brindisi ed Enna. <p> <p><p> <p>TORINO E MILANO MAGLIE NERE DELLO SMOG <p> <p>Sedici gli indicatori considerati nel rapporto stilato da Ambiente Italia e presentato a Milano il 30 ottobre, suddivisi in sei tematiche differenti: aria, acqua, rifiuti, mobilità, che vale il 30% del punteggio finale, ambiente urbano, energia. Se l’obiettivo sostenibilità 100% è ancora lontano per le città italiane, soprattutto quando si torna a fare i conti con il problema delle polveri sottili nei grandi centri come Torino e Milano che registrano il doppio di giorni di superamento delle soglie rispetto all’anno precedente, ci sono da segnalare anche buone pratiche. Come Pesaro e il suo progetto della Bicipolitana, Bologna e la sua potenza fotovoltaica sui tetti di scuole e uffici pubblici, Milano e il suo investimento nel traporto pubblico legato a doppio filo con la sharing mobility e la riduzione di veicoli per persona (-96.766 tra il 2000 e il 2016). “Credo che i sindaci siano lo strumento imprescindibile per attuare il cambiamento”, spiega il ministro dell’Ambiente Galletti intervenuto a Palazzo Marino. “Oggi è evidente che economia e politiche ambientali debbano andare di pari passo: dopo Parigi o il futuro sarà sostenibile o non ci sarà. I cambiamenti climatici riguardano noi, qui e oggi, per questo dobbiamo assumerci la responsabilità di un nuovo sistema, puntando su mobilità, riscaldamento e verde. Di cosa sono più orgoglioso nel mio mandato? Del patto con le Regioni, degli eco-bonus e del sostegno alle città”, conclude Galletti.<p> <p><p> <p>LA SITUAZIONE DI MILANO <p> <p>“Come si usano i futures nella finanza, così dobbiamo creare dei futures della vita urbana, basati sulle dichiarazioni dei cittadini che si rinnovano nel tempo”. Per il direttore di MM, Metropolitana Milano, Corritore, solo realizzando indicatori basati sulle aspettative degli abitanti è possibile far diventare le città dei veri motori di cambiamento. La presenza a Milano del summit di Climate-Kic, il partenariato pubblico-privato creato nel 2010 con il sostegno dell’Istituto Europeo di Innovazione e Tecnologia, mostra come la città cerchi di fare fronte alle sfide del futuro, soprattutto sul versante della mobilità urbana. Su questo aspetto il sindaco Sala si è già esposto a livello internazionale, firmando il patto anti-smog del C40 a Parigi con altre dodici metropoli e impegnandosi a rendere libero il centro urbano dai combustibili fossili entro il 2030. Per l’assessore all’Ambiente e alla Mobilità i dati positivi di Milano “sfidano la città a fare ancora meglio. Siamo solo all’inizio nell’attuare un sistema integrato di cambiamento che non deve contrapporre bici ad auto, centro a periferie”, commenta Granelli. “Il nuovo cittadino di Milano punta alla mobilità condivisa e al verde”, conclude l’assessore all’Urbanistica Maran. “È grazie a loro che possiamo lavorare per innovare ed essere sostenibili”. <p> <p><p> <p> <p> <p> <p> <p><p> <p> <p><p> <p>", "time": "2017-10-31T01:29:00+01:00", "type": "scienza"}
{"title": "A Treviso il primo impianto che dà nuova vita ai pannolini ", "url": "https://www.lastampa.it/2017/11/01/scienza/a-treviso-il-primo-impianto-che-d-nuova-vita-ai-pannolini-GVr9SA5eEIpIgemjTL7ZfI/pagina.html", "review": "", "content": "<p> <p>Potrebbe togliere da discariche e inceneritori 10mila tonnellate all’anno di pannolini, uno dei prodotti in assoluto più difficili da riciclare, risparmiando anche 400 kg di emissioni di Co2 ogni mille kg trattati. Ma l’impianto per il riciclo dei prodotti assorbenti costruito in provincia di Treviso dall’azienda Fater (di proprietà del gruppo Angelini e della multinazionale Procter&amp;Gamble) e dal consorzio di gestione dei rifiuti Contarina, nonostante il taglio del nastro ufficiale del 25 ottobre 2017, al momento rimarrà fermo. Mentre la Cina ha chiuso le frontiere alla plastica da riciclare straniera e i polimeri rigenerati soffrono la concorrenza di quelli vergini, non sono tempi facili per iniziative ambiziose di questo tipo. Anche se, spiega il direttore generale di Legambiente Stefano Ciafani, in questo caso “la colpa è della Regione che ha sbagliato l’autorizzazione e dopo un anno e mezzo non corregge i suoi errori. La situazione potrebbe essere sbloccata anche con un decreto del ministero, che però non arriva”. La responsabilità è degli “organismi ministeriali che non stanno dando nessun tipo di risposta né di comunicazione”, ribattono dagli uffici regionali, mentre il sottosegretario al ministero dell’Ambiente Barbara Degani, da parte sua, in visita allo stabilimento appena inaugurato ha assicurato che il provvedimento arriverà presto.<p> <p> <p> <p>DAI PANNOLINI NUOVA CELLULOSA, PLASTICA E SOSTANZA ASSORBENTE  <p> <p>A Spresiano, profondo nord est tutto villette ordinate e capannoni, la tecnologia è pronta. Dopo dieci anni di test, un contributo europeo da 1,5 milioni di euro e un primo macchinario pilota più piccolo, infatti, l’impianto ha finalmente visto la luce. “Tutto è cominciato nel 2008, l’anno in cui le immagini delle strade di Napoli invase dalla spazzatura hanno fatto il giro del mondo. Il mio capo di allora mi chiamò e mi disse: dobbiamo prenderci la responsabilità dei nostri rifiuti e trasformare i pannolini da problema in vantaggio competitivo”, racconta oggi, con 108 brevetti depositati alle spalle, il responsabile Ricerca e sviluppo di Fater Marcello Somma, “padre” dell’impianto. “Per ogni tonnellata di prodotti assorbenti, si ottengono 300 kg di materia a cui dare una seconda vita. Di questa, la metà è cellulosa con cui si possono produrre carta, ma anche tessuti in viscosa o lettiere per animali. Un 25% è invece costituito da plastiche miste di polietilene e polipropilene, utilizzabili per realizzare mollette, tappi di bottiglie di detersivi, cestini, piccole componenti. Il restante 25% è invece il polimero che rende assorbenti i pannolini: rigenerato, può essere usato per ricavarne barriere contro le esondazioni e prodotti per il settore florovivaistico”. E altre ricerche sono in corso: “Stiamo lavorando per riuscire ad estrarre sostanze preziose dalle acque reflue, come fosforo e urea che potrebbero essere usati in agricoltura. Con la cellulosa, invece, si potrebbero realizzare confezioni in bioplastica per i nostri prodotti assorbenti”.<p> <p><p> <p>  <p> <p> <p> <p> <p><p> <p> <p><p> <p>", "time": "2017-11-01T00:00:00+01:00", "type": "scienza"}
{"title": "Ecomondo, la green economy in fiera ", "url": "https://www.lastampa.it/2017/11/03/scienza/ecomondo-la-green-economy-in-fiera-X3SBzPQ8Bixl9IENoIMeTK/pagina.html", "review": "", "content": "<p> <p>Continua a crescere la green economy made in Italy: sono 385.000 le imprese che vi fanno riferimento, per un giro d’affari ormai prossimo ai 200 miliardi di euro e in grado di creare nuova occupazione come nessun altro settore industriale (la stima è +190.000 entro il 2030 al netto dell’attuale sistema).<p> <p><p> <p>Questa realtà sarà al centro di ECOMONDO e KEY ENERGY, da martedì 7 a venerdì 10 novembre alla Fiera di Rimini. Alla giornata inaugurale è atteso il Ministro dell’Ambiente Gian Luca Galletti. <p> <p><p> <p>I saloni sono in sintonia col futuro all’insegna della sostenibilità globale: si presentano con numeri di rilievo assoluto che fanno dell’appuntamento di IEG l’appuntamento leader per green economy e circular economy nell’area Euro-Mediterranea.<p> <p><p> <p>E’ attesa in crescita l’affluenza nelle quattro giornate dopo il record di 105.000 presenze nel 2016. 1.200 gli espositori sui 113.000 mq disponibili alla Fiera di Rimini. Oltre 9.000 i buyers internazionali attesi e provenienti dai Paesi che hanno messo al centro delle loro strategie la tutela dell’ambiente, frutto delle relazioni tessute in oltre 50 appuntamenti del road show di presentazione svolto in tutto il mondo nel 2017. Nelle quattro giornate, oltre 200 eventi, 1.000 relatori e 11.000 partecipanti ai convegni coordinati dai comitati scientifici coordinati da Fabio Fava (Ecomondo) e Gianni Silvestrini (Key Energy).<p> <p><p> <p>Al centro della galassia Ecomondo il ciclo integrato di gestione dei rifiuti, con la Commissione Europea che di recente innalzato gli obiettivi di riciclo complessivo al 2030 dal 65% al 75% e l’eccellenza italiana con la ventennale esperienza del Sistema Conai-Consorzi (già al 67% di rifiuti d’imballaggio avviati al riciclo).<p> <p><p> <p>Ulteriormente potenziata l’area dedicata all’efficienza e ottimizzazione energetica. Al fianco di KEY Wind, la sezione dedicata all’energia eolica organizzata con il supporto di ANEV Associazione Nazionale Energia del Vento, spazio da quest’anno a KEY Solar, il nuovo settore espositivo dedicato al fotovoltaico e KEY Storage, dedicato all’immagazzinamento dell’energia da fonti rinnovabili.<p> <p><p> <p>I due nuovi spazi espositivi completeranno l’offerta di prodotti e soluzioni di KEY ENERGY, l’unico evento italiano dedicato alle energie rinnovabili, nella cui cornice si svolgono anche Key Efficiency, dedicato alle tecnologie, ai sistemi e alle soluzioni per un uso intelligente delle risorse.<p> <p><p> <p>A Ecomondo, anche un nuovo spazio sul dissesto idrogeologico e alla prevenzione dei rischi climatici. Un tema, soprattutto in Italia, sempre più stringente. Riconfermata e potenziata l’area sul monitoraggio degli inquinanti nelle matrici Aria, Acqua e Suolo.<p> <p><p> <p>I GRANDI EVENTI <p> <p>Le due prime giornate vedranno ospiteranno anche gli Stati Generali della Green Economy, iniziativa promossa dal Consiglio Nazionale della Green Economy, formato da 66 organizzazioni di impresa, in collaborazione con il Ministero dell’Ambiente della Tutela del Territorio e del Mare e il Ministero dello Sviluppo Economico e con il supporto tecnico della Fondazione per lo Sviluppo Sostenibile.<p> <p>A tema, quest’anno, le sfide che la green economy italiana individua come centrali per la prossima legislatura. Focus sulla componente ‘green’ dei programmi dei partiti politici, ma anche sugli equilibri mondiali a proposito di green economy, valutando le politiche di Usa, Cina ed Europa. www.statigenerali.org .<p> <p><p> <p>Alla Fiera di Rimini prende forma la città ideale, la città del futuro. Grazie al progetto Città Sostenibile, che si rinnova nel format per offrire in una piattaforma unica i modelli di urbanizzazione, le soluzioni tecnologiche, i progetti della mobilità, quelli sull’utilizzo di energie rinnovabili e sui sistemi di accumulo, finalizzati a migliorare la qualità di vita dei cittadini e a favorire lo sviluppo dei territori in chiave sostenibile. Quattro le macro aree: Rigenerazione Urbana, Mobilità e trasporto sostenibili, Key Solar (dedicato a fotovoltaico e accumulo) e non da ultimo l’innovazione che deriva dall’Internet of Things e dall’ICT. Attese, fra i tanti appuntamenti previsti, le testimonianze dagli USA dell municipalità di Portland (Oregon) e San Leandro (California), due realtà all’avanguardia nei progetti Smart Cities negli States.<p> <p><p> <p>Il treno dell’economia circolare, nuovo paradigma dell’economia green, si è messo in moto, in Europa e nel mondo e alla Fiera di Rimini tutto è pronto per a rappresentarne l’intera galassia: industriale, normativa, accademica, legislativa. “Più prodotti, meno rifiuti” è il concetto cardine. Lo scenario di transizione verso l’economia circolare è già assunto come impegno prioritario dalla Commissione Europea che ha messo in campo strumenti e risorse. Tramite eventi e incontri, Ecomondo porterà all’attenzione di tutti i player i temi prioritari dell’economia circolare, Indicherà all’industria come e con quali vantaggi si possa adottare questo nuovo modello di economia green.<p> <p><p> <p>Centrale sarà il focus sulla bioeconomia, che in Europa vale 2,2 trilioni di euro e 19 mln di posti di lavoro. Secondo le stime dell’Ocse, nel 2030 le biotecnologie avranno un peso enorme nell’economia mondiale: 50% dei prodotti agricoli, 80% dei prodotti farmaceutici, 35% dei prodotti chimici e industriali, incidendo complessivamente per il 2,7% del Pil globale. Secondo stime dell’Unione europea, ogni euro investito nella bioeconomia oggi genererà un valore aggiunto di 10 euro entro il 2025.<p> <p><p> <p>Solo in Italia, il valore della bioeconomia è stimato in 251 miliardi di euro, con circa 1,7 milioni di occupati. Obiettivo della Strategia nazionale sulla bioeconomia presentata dal Governo lo scorso 20 aprile è di incrementare questi valori del 20% entro il 2030.<p> <p><p> <p>Altro appuntamento atteso, quello con Global Water Expo, la sezione dedicata a tutte le fasi della filiera del ciclo idrico integrato delle acque, dalla captazione alla restituzione all´ambiente. Nel fitto calendario dei convegni saranno affrontati i temi sinergici alle politiche europee di sviluppo dell’economia circolare nel settore idrico, in particolare di Horizon2020 SMART- Plant, che tratta di economia circolare nei depuratori urbani, con decine di aziende e centri di ricerca. Ogni anno in Europa vengono trattate nei depuratori più di 40 miliardi di metri cubi di acque reflue ma ne vengono riusati soltanto 964 milioni di metri cubi. In Italia si trattano e si riusano ogni anno 233 milioni di metri cubi di acque reflue.<p> <p><p> <p>UN HUB FIERISTICO PER LA GREEN ECONOMY MONDIALE <p> <p>Insieme a Ecomondo e Key Energy, altre tre proposte espositive di settore completano l’appuntamento di Itallian Exhibition Group:<p> <p><p> <p>SAL.VE è il Salone biennale del Veicolo per l’Ecologia, organizzato in partnership con Anfia, su un’area espositiva di 6.000 mq, per proporre l’intera gamma della produzione di veicoli industriali e speciali per la raccolta dei rifiuti solidi e liquidi;<p> <p><p> <p>H2R - Mobilità e trasporto sostenibili con Mobilità, il nuovo progetto inserito all’interno de La Città Sostenibile, vuole mettere a sistema tutte le componenti relative alla mobilità sostenibile già presenti nei vari saloni, integrando il settore ‘auto’ in un più ampio contesto dedicato alla mobilità sostenibile e ad una transizione verso sistemi di trasporto efficienti dal punto di vista energetico e ad emissioni zero;<p> <p><p> <p>Condominio Eco, per scoprire Homo Condòmini Tour 2018, sette container rigenerati e allestiti con Smart Technology and Building Solutions che dal 22 marzo 2018 attraverseranno l’Italia per consentire a tutti di toccare con mano l’evoluzione di materiali e tecnologie già disponibili.<p> <p> <p> <p> <p> <p><p> <p> <p><p> <p>", "time": "2017-11-03T00:00:00+01:00", "type": "scienza"}
{"title": "Cambiamento climatico, a Venezia un “muro” per capire come saliranno le acque ", "url": "https://www.lastampa.it/2017/11/04/scienza/cambiamento-climatico-a-venezia-un-muro-per-capire-come-saliranno-le-acque-bprIm63EB6oaITkTNcgXeJ/pagina.html", "review": "", "content": "<p> <p>Quanto si alzerà l’acqua a Venezia nei prossimi anni a causa dei cambiamenti climatici? È già possibile vederlo grazie ad un enorme wall painting realizzato lungo le rive del Canal Grande dall’artista e ingegnere ambientale Andreco. Il murales lungo 100 metri e alto sei si trova in Fondamenta Santa Lucia a Venezia e riproduce i livelli medi di innalzamento delle acque e le onde estreme, provocati dai cambiamenti climatici e calcolati sulla base delle stime fornite dai centri di ricerca coinvolti. Il progetto dal nome “CLIMATE 04 Sea Level Rise” trae, infatti, ispirazione dagli studi condotti da organizzazioni internazionali come l’Intergovernmental Panel on Climate Change (IPCC), Delta Committee o WGBU, oltre che dagli studi del climatologo Stefan Rahmstorf e dei ricercatori del CNR-ISMAR in merito agli effetti dell’innalzamento medio del mare sulla laguna di Venezia.<p> <p><p> <p>Venezia, secondo le più accreditate previsioni scientifiche, rappresenta una delle città maggiormente esposte a questo rischio e, potenzialmente, destinata a essere sommersa. Per questa ragione è stata scelta come città protagonista della quarta tappa di CLIMATE, progetto itinerante ispirato alle ricerche su cause ed effetti dei cambiamenti climatici, presentato per la prima volta a Parigi nel novembre 2015, in occasione della conferenza sui Cambiamenti Climatici delle Nazioni Unite (Cop 21), e proseguito, poi, nelle città di Bologna e Bari. Il progetto di Andreco porta alla luce le vulnerabilità dei territori in cui si inseriscono le sue azioni: se a Bari il tema principale è stato l’accelerazione dei fenomeni di desertificazione dovuti all’innalzamento delle temperature, a Venezia l’artista si è concentrato sull’innalzamento del livello del mare. <p> <p><p> <p><p><p><p><p><p> <p><p> <p>Insieme al wall painting Andreco ha realizzato anche un’installazione che ospita alcune piante autoctone dell’ecosistema lagunare, evidenziando i benefici ambientali delle specie costiere e il loro contributo all’adattamento e alla mitigazione dei cambiamenti climatici e dunque il loro ruolo fondamentale per la salvaguardia di Venezia. Il progetto nella sua complessità è nato dalla collaborazione tra diversi soggetti, pubblici e privati: Andreco, m.a.c.lab - Ca’ Foscari, Università IUAV di Venezia, CNR-ISMAR, Studio La Città, One Contemporary Art, ASLC progetti per l’arte, Regione Veneto, Grandi Stazioni, De Castelli srl, Spring Color srl e Platform Green.<p> <p><p> <p> <p> <p> <p> <p><p> <p> <p><p> <p>", "time": "2017-11-04T00:00:00+01:00", "type": "scienza"}
{"title": "Stati Generali della Green Economy: proposte e sfide per la nuova legislatura ", "url": "https://www.lastampa.it/2017/11/06/scienza/stati-generali-della-green-economy-proposte-e-sfide-per-la-nuova-legislatura-9WHXmAwejts3X0SBhHGxhN/pagina.html", "review": "", "content": "<p> <p>L’intento di questa VI edizione è chiaro: Green Economy: una sfida per la nuova legislatura è un appello a tutte le forze politiche alla vigilia delle elezioni. Agli Stati Generali della Green Economy il 6 e 7 novembre a Ecomondo, Rimini, le sessantasei organizzazioni di imprese del Consiglio Nazionale della Green Economy (promotore dell’iniziativa insieme ai Ministeri dell’Ambiente e dello Sviluppo Economico, con il supporto tecnico della Fondazione per lo Sviluppo Sostenibile) si confronteranno con imprenditori e politici come Luigi Di Maio del M5S, Claudia Maria Terzi della Lega Nord, Simona Bonafè del PD e il Ministro dell’Ambiente Gian Luca Galletti: a poche settimane dalle elezioni è tempo che la green economy entri concretamente nei programmi politici. <p> <p><p> <p>Tre i focus principali dei due giorni di incontri: l’indagine su aspettative e opinioni dei cittadini riguardo alla green economy, il punto della situazione in Italia con approfondimenti nei vari settori strategici, e una panoramica della situazione internazionale, con un’attenzione particolare a Cina, Usa e Europa.<p> <p><p> <p>Da una ricerca dell’Osservatorio Sviluppo Sostenibile e Ambiente nei Media è emerso che nei tg prime time da gennaio a luglio 2017 i principali leader politici non hanno mai o quasi mai trattato di green economy. Una mancanza in netto contrasto con i risultati del sondaggio La green economy nelle città di Demetra, secondo cui gli italiani ritengono le politiche green importantissime, essenziali per lo sviluppo del Paese. Il 58% dei cittadini risulta abbastanza o molto informato e oltre il 70% ritiene fondamentale per lo sviluppo del Paese l’attuazione di misure di green economy. Le misure per clima e energia incontrano un consenso superiore al 90% con il 64% che si dichiara propenso ad attuare misure contro gli sprechi idrici, migliorare le reti ed eliminare le perdite. Altrettanto alto è il consenso alla proposta di multare chi non fa la raccolta differenziata (87%). Sono solo alcuni numeri dell’indagine, ma servono a capire che la questione può avere un peso rilevante nell’orientamento elettorale dei cittadini. <p> <p><p> <p>I motivi della strana dimenticanza dei nostri politici saranno al centro del dibattito sin dalla plenaria d’apertura che dopo la presentazione di Edo Ronchi del Programma per la Transizione alla Green Economy entrerà nel pieno del dibattito.<p> <p> <p> <p>La seconda parte degli Stati Generali sarà dedicata al punto della situazione in Italia. Come ogni anno si analizzeranno le emissioni di gas serra e il risparmio energetico, le fonti rinnovabili, l’economia circolare, l’ecoinnovazione, l’agricoltura di qualità ecologica, il capitale naturale e la mobilità sostenibile. La “pagina nera” per il nostro Paese riguarda il cambiamento climatico, con l’ondata di siccità e di calore preoccupante del 2017 e i nubifragi che hanno prodotto danni notevoli, mentre i nostri ghiacciai alpini negli ultimi 40 anni hanno già perso quasi la metà dei propri volumi. Quanto all’agricoltura, nel 2015 il 12% della superficie agricola nostrana era coltivata in modo biologico, ma ci sono rischi con l’applicazione del Ceta; l’accordo commerciale fra UE e Canada, Paese che applica standard ambientali e sanitari molto meno restrittivi, può danneggiare seriamente la nostra agricoltura di qualità. Altro elemento critico è l’aumento del consumo di suolo, con le Regioni che agiscono ognuna per conto suo e il Parlamento che stenta ad approvare la nuova legge per la limitazione del consumo di suolo anche in questa legislatura.<p> <p><p> <p>La sessione di chiusura dell’8 novembre dedicata a Europa, Cina e Usa vedrà la partecipazione, tra gli altri, di Cao Janye, Consigliere Scientifico dell’Ambasciata della Repubblica Popolare cinese in Italia, Woodrow Clark dell’Università di California e Monica Frassoni, copresidente del Partito Verde europeo. Usa e Cina sono specularmente al centro del dibattito sul futuro della green economy, da un lato con l’annuncio di Trump del ritiro dall’Accordo di Parigi e con i leader cinesi che invece riconoscono che il modello di sviluppo forsennato iniziato dal loro Paese negli anni ‘70 non è più sostenibile. La controtendenza è importantissima dato che, secondo Bloomberg News, il Presidente della Repubblica popolare cinese Xi Jimping al recente Congresso del Partito Comunista ha parlato nel suo rapporto più di ambiente che di economia. Un segnale di cambiamento che i politici italiani non dovrebbero sottovalutare. <p> <p><p> <p>Il programma è consultabile al sito: http://www.statigenerali.org/ <p> <p><p> <p> <p> <p> <p> <p><p> <p> <p><p> <p>", "time": "2017-11-06T00:00:00+01:00", "type": "scienza"}
{"title": "“Un miliardo di rifugiati climatici entro il 2050” ", "url": "https://www.lastampa.it/2017/11/06/scienza/un-miliardo-di-rifugiati-climatici-entro-il-df6g8h1yxWxJF5q8wHdkML/pagina.html", "review": "", "content": "<p> <p>Il cambiamento climatico è già una realtà, purtroppo. Possiamo ancora - se ci daremo da fare molto velocemente - limitare i danni, ma gli effetti del riscaldamento globale sono già visibilissimi. Basti pensare, guardando a casa nostra, all’alternarsi di siccità e bombe d’acqua; lo vediamo - e lo vedremo sempre più spesso - nel boom dei fenomeni migratori legati al cambiamento climatico o ai suoi effetti. Flussi di centinaia di migliaia di persone, forse più, spinte a cercare un rifugio e un riparo da eventi meteorologici catastrofici. Lo attesta il documento con cui il ministero della Salute italiano ha preparato il G7 dei ministri della Salute che si è aperto ieri a Milano. Lo dicono anche molti studi e ricerche di recente pubblicazione, compreso il rapporto Lancet Countdown che parla di un miliardo di rifugiati climatici entro il 2050. <p> <p><p> <p>Dunque, il buon senso suggerisce che il miglior modo di «aiutarli a casa loro» è ridurre le emissioni climalteranti, favorire adattamento e mitigazione degli effetti del climate change, e spingere sul pedale dello sviluppo sostenibile della parte più povera del mondo. Che, come è ovvio, è quella maggiormente esposta all’effetto di tifoni, siccità, alluvioni e quant’altro. Tra gennaio e settembre del 2017, si legge in un rapporto di Oxfam International, ben 15 milioni di persone hanno dovuto abbandonare le loro case per fuggire un evento meteo estremo: di questi, in 14 milioni provenivano da Paesi a basso reddito. Tra il 2008 e il 2016, in media, i rifugiati climatici sono stati 21,8 milioni l’anno. Tra i Paesi più colpiti il Bangladesh, l’India e il Nepal, che lo scorso agosto hanno subìto rovinose inondazioni, che hanno colpito 43 milioni di persone e prodotto oltre 1200 vittime. Ma anche le piccole isole del Pacifico, con i cicloni Pape e Winston del 2015, che nelle Isole Fiji hanno messo in fuga 55 mila persone, e ridotto del 20% il prodotto interno lordo nazionale. <p> <p><p> <p><p><p><p><p><p> <p><p> <p>Non sono solo Ong e ambientalisti a lanciare l’allarme per il pericolo di massicce migrazioni climatiche: ne parlano anche esponenti delle Forze armate degli Stati Uniti ed esperti di sicurezza globale, le cui considerazioni sono riportate nel recente rapporto di Environmental Justice Foundation. Lo studio afferma che il boom dei flussi migratori darà vita a forti tensioni politiche, sociali ed economiche. E riporta le parole del generale (da poco in pensione) Stephen A. Cheney, secondo cui «se l’Europa pensa di avere oggi un problema di migranti, immagini quel che succederà tra venti anni se il cambiamento climatico obbligherà le popolazioni del Sahel a scappare dalla desertificazione. Oggi il problema riguarda 1 o 2 milioni di rifugiati l’anno; se le cose andranno male, saranno 10 o 20 milioni coloro che cercheranno di attraversare il Mediterraneo». Parole inquietanti. Anche perché secondo la ricerca anche la rovinosa guerra in Siria è stata spinta e «avvelenata» da una serie di fenomeni di siccità, che tra il 2006 e il 2011 hanno costretto 1,5 milioni di siriani ad abbandonare le campagne per migrare nelle sovraffollate città. <p> <p><p> <p>Ancora più cupa - un miliardo di rifugiati climatici in giro per il pianeta entro il 2050 - è la previsione contenuta nell’annuale rapporto del «Lancet Countdown», pubblicato sull’autorevole rivista scientifica. A parte gli effetti economici e sociali, lo studio sottolinea che ci saranno anche effetti sulla salute globale: per colpa delle ondate di calore, per l’inquinamento dell’aria, ma anche per la diffusione di malattie finora presenti solo nelle aree tropicali, come Chikungunya, febbri Westnile, Dengue, malaria e Zika. In Italia già ne sappiamo qualcosa. <p> <p><p> <p>Ci sono alternative a questo futuro così inquietante? Certamente sì, dice la scienza. Intanto, appunto, combattendo il cambiamento climatico con una drastica e profonda decarbonizzazione dell’economia. Secondo, spendendo - soprattutto nei Paesi più poveri - in sviluppo e misure di adattamento e mitigazione. Terzo - se ne parlerà all’imminente Cop sul clima che sta per cominciare a Bonn, in Germania - ragionando su un sistema di protezione legale dei rifugiati climatici. E infine, creando un sistema generalizzato di protezione assicurativa dal rischio climatico. Una specie di polizza globale per permettere alle persone colpiti da catastrofi climatiche di non diventare migranti, e di poter ripartire col piede giusto.<p> <p> <p> <p> <p> <p><p> <p> <p><p> <p>", "time": "2017-11-06T07:00:00+01:00", "type": "scienza"}
{"title": "Il cambiamento climatico porta l’oceano a Bonn ", "url": "https://www.lastampa.it/2017/11/06/scienza/il-cambiamento-climatico-porta-loceano-a-bonn-lBtwN1gI44u3fx9VhcCeYJ/pagina.html", "review": "", "content": "<p> <p>È umorismo facile: la prima COP presieduta da uno Stato insulare dell’Oceano Pacifico, le Fiji, tra i più vulnerabili alle conseguenze del cambiamento climatico, si tiene nell’umida e fredda Bonn; meno fredda di quanto ci si potesse aspettare, comunque, ma certo non un paradiso tropicale. <p> <p><p> <p>Da oggi al 17 novembre, infatti, si tiene a Bonn la COP23, Conferenza delle Parti della Convenzione sul Cambiamento Climatico dell’ONU. Sul tavolo, le questioni chiave dell’accordo di Parigi e gli strumenti per limitare il riscaldamento globale al di sotto di 1.5°C.<p> <p><p> <p>Quasi un anno dopo essere entrato in vigore – a tempo di record - l’accordo sta per diventare operativo: è dunque indispensabile che gli Stati definiscano le linee guida per l’implementazione dell’accordo, per far sì che questo sia davvero effettivo a partire dal 2020. La COP deve anche lanciare un processo per incoraggiare i governi nazionali ad aumentare l’ambizione dei propri obiettivi nazionali a partire dal 2020. <p> <p><p> <p>Coerentemente con la decisone della COP a Parigi di valorizzare il ruolo gli attori non statali – dalle imprese alle città, dagli investitori ai governi subnazionali - ci sarà anche una forte attenzione sulle azioni da loro messe in campo, e dibattito su come integrarli maggiormente negli impegni nazionali e internazionali.<p> <p><p> <p>“Gli eventi climatici estremi ai quali abbiamo assistito di recente sono un forte promemoria di quello che è in gioco – dice Manuel Pulgar Vidal, Leader del Programma Globale Clima ed Energia del WWF - A Bonn dobbiamo mettere in moto la dinamica necessaria per accelerare l’azione climatica, e rafforzare gli impegni, in linea con l’obiettivo di limitare il riscaldamento globale a 1.5°C”.<p> <p><p> <p>Molti sono ormai coscienti del fatto che il cambiamento climatico va veloce, mentre le azioni per limitarlo e contrastarlo sono lentissime. Il WWF ha sempre chiesto che già prima dell’operativa effettiva dell’Accordo di Parigi, nel 2020, si mettano in campo azioni che permettano di ribaltare la situazione, facendo iniziare a scendere in modo significativo le emissioni. Inoltre, gli impegni dei Paesi (NDC) vanno rivisti e adeguati all’obiettivo di limitare il riscaldamento globale a 1,5°C.<p> <p><p> <p>E proprio oggi il WWF ha reso noti i risultati di un sondaggio in sei Paesi (Australia, Cina, Francia, Germania, Italia, USA) effettuato dall’IFOP, sondaggio che dimostra come quello del cambiamento climatico sia percepito come una delle maggiori fonti di preoccupazione, con gli eventi estremi e la siccità in testa (soprattutto in Italia e Cina). Nessun dubbio sul fatto che gli scienziati concordino che il cambiamento climatico sia in atto (in Italia c’è il maggior consenso su questo), che sia responsabilità umana (Cina e Italia in testa) e che gli effetti si stiano già facendo sentire (anche su questo punto, l’opinione in Italia è netta, con uno schiacciante 80%). Interessante anche che gli italiani associno la lotta al cambiamento climatico al benessere e alla qualità della vita che le soluzioni portano e che al 96% vorrebbero vedere i leader locali e le aziende protagonisti: cari Sindaci e amministratori delegati, ora tocca anche a voi; con verità e coerenza, per favore.<p> <p> <p> <p>* Responsabile Clima ed Energia del WWF Italia  <p> <p><p> <p> <p> <p> <p> <p><p> <p> <p><p> <p>", "time": "2017-11-06T11:01:07+01:00", "type": "scienza"}
{"title": "Oggi in edicola con “La Stampa” l’inserto sull’ambiente Tuttogreen ", "url": "https://www.lastampa.it/2017/10/04/scienza/oggi-in-edicola-con-la-stampa-linserto-sullambiente-tuttogreen-ThyFyYTLbVI840WMQ7sZGJ/pagina.html", "review": "", "content": "<p> <p>Oggi in edicola con “La Stampa” il numero trentatre dell’inserto «Tuttogreen», il giornale nel giornale dedicato ai temi dell’ambiente e della sostenibilità.<p> <p> <p> <p>Otto pagine da non mancare, con notizie, articoli e reportages tutti da leggere sui temi più scottanti dell’energia, della green economy e della salvaguardia dell’ambiente. <p> <p><p> <p>L’inserto è anche disponibile sulla versione digitale del quotidiano cartaceo. Su Tuttogreen, il canale web de La Stampa dedicato all’ambiente e alla sostenibilità potrete trovare come sempre news, reportage, inchieste e aggiornamenti: tutta l’informazione green in diretta, tutti i giorni. <p> <p> <p> <p> <p> <p><p> <p> <p><p> <p>", "time": "2017-10-04T00:00:00+01:00", "type": "scienza"}
{"title": "La “noce di mare” all’assalto dell’Adriatico ", "url": "https://www.lastampa.it/2017/10/05/scienza/la-noce-di-mare-allassalto-delladriatico-m2vy7fGeyWANBpdln7B2DL/pagina.html", "review": "", "content": "<p> <p>Al contrario delle meduse non possiedono cellule urticanti: sono quindi innocue a contatto con l’epidermide. Ma le noci di mare, che sempre più stanno invadendo l’Adriatico, hanno un impatto negativo sull’ecosistema e sul comparto ittico. Lo spiega uno studio pubblicato sul “Journal of Sea Research” da un team internazionale, tra cui ricercatori dell’OGS di Trieste.<p> <p><p> <p>Per studiare ulteriormente questi organismi gelatinosi, appartenenti alla specie Mnemiopsis leidyi (comunemente detta comb jelly o sea walnut in inglese, da cui deriva il nome comune in italiano noce di mare), domani salpa da Trieste la nave da ricerca OGS Explora per una spedizione scientifica nell’Alto Adriatico.<p> <p><p> <p>“Sono animali marini planctonici carnivori, quasi trasparenti e luminescenti” spiega Paola Del Negro, direttrice della sezione di Oceanografia dell’Istituto Nazionale di Oceanografia e di Geofisica Sperimentale. “Originaria delle coste atlantiche americane (Nord e Sud America), questa specie è comparsa per la prima volta in Europa nel Mar Nero all’inizio degli anni ’80, trasportata dalle navi attraverso le acque di zavorra. Ed è poi proliferata a tal punto da creare gravi danni al settore della pesca perché è un vorace predatore di zooplancton, uova e piccole larve di pesci, soprattutto di acciuga”.<p> <p><p> <p>  <p> <p> <p> <p> <p><p> <p> <p><p> <p>", "time": "2017-10-05T00:00:00+01:00", "type": "scienza"}
{"title": "Le parole per dire ambiente: umanesimo e scienza all’Umbria Green Festival ", "url": "https://www.lastampa.it/2017/10/06/scienza/le-parole-per-dire-ambiente-umanesimo-e-scienza-allumbria-green-festival-68n0Nrx4smeJ1gJ2qSo04N/pagina.html", "review": "", "content": "<p> <p>Rispetto, solidarietà, unione, impegno, ecologia, risorse, futuro, sopravvivenza… Decine di post-it colorati sventolano attaccati alle pareti di un’aula dell’antica Biblioteca Comunale di Terni. È sabato pomeriggio, e i ragazzi di una scuola superiore locale stanno “giocando” con due ricercatori dell’Istituto Nazionale di Fisica Nucleare: quelle scritte sui foglietti che si passano di mano in mano e poi appiccicano al muro sono le parole per dire “sostenibilità”. Un flusso di coscienza collettivo, stimolato da qualche studiata domanda, che dà origine a una sfaccettata narrazione e fotografa un immaginario costruito dalla scuola e dai media, ma che attinge anche dall’inconscio. Immaginario in cui poi verranno collocati dati ed esempi pratici per suggerire un ragionamento, o almeno aprire degli interrogativi, su cosa significhi sostenibilità del consumo energetico e, più in generale, della civiltà umana. <p> <p><p> <p>La “discussione-game” ideata dai fisici Giovanni Mazzitelli e Danilo Domenici non era certo l’evento clou dell’Umbria Green Festival , svoltosi dal 7 al 10 settembre; è però, oltre che un format efficace, un’iniziativa emblematica di ciò che kermesse come quella di Terni si propongono di raggiungere: la difficile unione fra narrazione e tecnica, fra il linguaggio evocativo dei poeti e quello freddo degli scienziati, in un racconto in cui trovino posto dati, grafici e statistiche insieme al legame profondo con la natura, alla cronaca dei cambiamenti quotidiani, alla visione umanistica e sociale.<p> <p><p><p><p><p><p> <p><p> <p>Il giovane festival organizzato per il Comune di Terni dalla Techne srl , società di servizi per l’efficienza energetica, scommetteva dunque su questa doppia prospettiva, accostando convegni e incontri dai toni decisamente tecnici (sulla mobilità elettrica, sull’efficienza energetica degli edifici, sulla progettazione circolare, sula gestione del patrimonio naturalistico) ad eventi dal sapore più ibrido, che cercavano un incontro, ad esempio, fra divulgazione e climatologia, fra racconto del territorio e strategie per un turismo sostenibile, fra antropologia e ambientalismo, fra letteratura e agricoltura, fra teatro e alimentazione.<p> <p><p> <p>Nel centro storico di Terni (una bella sorpresa, per chi non si faccia spaventare dalla fama di “città delle acciaierie” del comune umbro) ha così trovato posto un’ampia riflessione sull’ecoturismo, tema caldo in un 2017 dichiarato dall’Onu “Anno internazionale del turismo sostenibile per lo sviluppo” e dal Mibact “Anno dei Borghi Italiani”. Non di sole strategie di marketing o, al contrario, di sistemi per evitare disastrose situazioni di over-tourism come a Firenze e Venezia si è discusso, ma anche di originali quanto sconosciuti circuiti per viaggiatori alternativi, come la Discesa internazionale del Tevere , che da ben 39 anni raduna canoisti e ciclisti da tutta Europa. E soprattutto si è utilizzato il filtro letterario per tracciare il ritratto di un’Italia dove ecologia significa anche riabbracciare i propri borghi, le proprie campagne, il proprio paesaggio, sottrarli all’abbandono e all’abuso edilizio, riappropriarsi delle tradizioni e farle amare a chi non le conosce: proprio come hanno raccontato lo scrittore Giorgio Boatti, autore di “Un paese ben coltivato”, e il giornalista nonché occasionale guida turistica Gabriele Salari, con il suo appassionato “La mia Umbria”.<p> <p><p><p><p><p><p> <p><p> <p>Una lettura umanistica dei temi ambientali l’ha poi offerta l’antropologo Adriano Favole, fautore entusiasta di una necessaria ibridazione fra umanesimo e scienze “dure”, per superare, o almeno rivedere, quel «confine netto fra Natura e Cultura che abbiamo un tempo tracciato e ora ci sta crollando addosso», rendendoci pericolosamente ciechi – come scrive Amitav Ghosh – e per niente resilienti ai cambiamenti che stanno investendo il mondo. E poi ancora, l’ingegnere ed esperto di clima Stefano Caserini nella conferenza-spettacolo “A qualcuno piace caldo” ha cercato di ammorbidire a suon di jazz l’allarmante racconto dell’attuale crisi climatica; mentre il coinvolgente monologo a più voci di Ilaria Falini (scritto con Fulvio Pepe) ha fatto luce su una nuova forma di psicosi alimentare, a volte letale, come l’ortoressia, paradossale risvolto di un’attenzione per la genuinità del cibo e la coltivazione naturale che può sfociare in paranoia.<p> <p><p> <p><p><p><p><p><p> <p><p> <p>Infine, grande spazio è stato dedicato al tema della mobilità, uno dei nodi cruciali e vero tasto dolente delle politiche di decarbonizzazione e risparmio energetico. Non a caso al tavolo del convegno di chiusura del festival, moderato dal giornalista Sergio Ferraris, sedevano politici e amministratori accanto a esponenti del mondo dell’industria e delle start-up, a cercare un incontro sul terreno del trasporto elettrico (settore in cui operano anche i padroni di casa di Techne srl) e, più in generale, su nuovi modi di organizzare la mobilità. Incontro difficile, almeno in Italia, ma che a volte si realizza in piccole realtà come il comune di Magliano Sabina, diventato un modello virtuoso di riorganizzazione in chiave ecologica. A fare una sintesi e nel contempo ad allargare la prospettiva ci ha pensato Alberto Fiorillo, responsabile della sezione Aree urbane e mobilità di Legambiente, che ha spostato il discorso dalla classica dicotomia petrolio-elettrone alla necessità di una rivoluzione urbanistica che cambi il volto delle nostre città. «L’elettrico ci pone di fronte a una dieta di fonti fossili, ma noi abbiamo bisogno di un nuovo stile di mobilità», dice Fiorillo. In città, l’arroganza dello spazio dedicato alle automobili non è più sostenibile, in ogni senso: quando si costruiscono nuove infrastrutture, che si tratti di strade, binari o piste ciclabili, non bisogna pensarle allora solo in funzione degli spostamenti, ma di aree urbane più vivibili che, di conseguenza, saranno più belle. <p> <p><p> <p>La bellezza per la sostenibilità, insomma. E una visione umanistica viene ancora una volta in aiuto alla tecnica, a tutto vantaggio dell’ambiente.<p> <p> <p> <p> <p> <p><p> <p> <p><p> <p>", "time": "2017-10-06T00:00:00+01:00", "type": "scienza"}
{"title": "Difensori della Terra: gli omicidi non fermeranno la difesa dell’ambiente e dei diritti umani ", "url": "https://www.lastampa.it/2017/10/11/scienza/difensori-della-terra-gli-omicidi-non-fermeranno-la-difesa-dellambiente-e-dei-diritti-umani-arHC1ikxqpmtkY6Gzkh4NO/pagina.html", "review": "", "content": "<p> <p>“Ti minacciano per farti tacere. Io non posso tacere. Non posso rimanere in silenzio di fronte a ciò che sta succedendo al mio popolo. Stiamo lottando per le nostre terre, per la nostra acqua, per le nostre vite”. Le parole di Jakeline Romero, leader indigena colombiana, risuonano come un eco allarmante, simile a quello di molti altri attivisti ambientali che, come lei, combattono ogni giorno per difendere le risorse naturali del territorio in cui vivono e da cui traggono sostentamento.<p> <p> <p> <p>Sono voci fondamentali, spesso scomode, di persone che mettono a rischio la loro stessa vita e quella dei loro familiari: dalle minacce alle molestie, dalle sparizioni fino agli omicidi, questi sono i reati che subiscono nella quasi totale impunità da parte delle autorità locali e internazionali, che invece dovrebbero essere in prima linea nel fornire protezione e aiuto. Al contrario, sono gli stessi attivisti ad essere trattati di frequente come criminali, con lo scopo di intimidirli e intrappolarli in onerosi procedimenti giudiziari. <p> <p> <p> <p>Secondo il report “Defenders of the Earth”, pubblicato a luglio dall´organizzazione internazionale Global Witness, nel 2016 sono stati compiuti almeno 200 omicidi in 24 paesi diversi. Almeno, perché questo è il numero degli omicidi registrati. Molti, infatti, sono i casi non denunciati o per cui sono state condotte indagini superficiali, soprattutto nelle aree rurali, e di conseguenza le cifre potrebbero essere molto più alte. <p> <p> <p> <p>Gli omicidi di attivisti ambientali sono in aumento e si stanno diffondendo in numerosi paesi, non solo in quelli dell´America Latina che detengono il triste primato (60% del totale). La scia di violenza è guidata dall´intensificarsi delle lotte per le terre e le risorse naturali tra il settore pubblico-privato (governi, aziende, investitori) e le comunità locali, a cui vengono imposti progetti di sfruttamento del territorio - con un impatto ambientale negativo e che non rispettano i diritti umani - senza fornire informazioni o senza chiedere il loro consenso. Il Diritto Internazionale garantisce l´obbligo di informazione e partecipazione degli attori coinvolti, ma gli interessi in gioco sono elevati e spesso tali diritti vengono ignorati. <p> <p> <p> <p>La protesta rimane quindi l´unica arma che hanno a disposizione per difendersi. Un esempio su tutti, salito agli onori delle cronache internazionali negli ultimi mesi, è stato quello della protesta di Standing Rock, in Nevada (USA), dove i popoli nativi nordamericani e gli attivisti ambientali sono impegnati nella battaglia contro l’oleodotto DAPL. Tutto ciò in nel contesto in cui non solo il Presidente degli Stati Uniti Donald Trump ha assunto una posizione negazionista nei confronti del cambiamento climatico, ma dove sono anche state inasprite le leggi anti protesta sia a livello statale che a livello federale. <p> <p> <p> <p>Tutti siamo coinvolti in questa lotta per la salvaguardia delle nostre vite e dell´ambiente, in cui protestare non significa andare contro lo sviluppo, ma contro le ingiustizie: “Siamo difensori della vita”, dice Laura Cáceres, figlia di Berta Cáceres, assassinata nel marzo 2016 in Honduras, “Se possono uccidere una persona conosciuta e stimata come mia madre Berta, possono uccidere chiunque”. Bisogna quindi rompere il silenzio e il muro dell´indifferenza sotto cui continuano ad essere perpetrati tali omicidi e fare in modo che le istituzioni e i governi agiscano congiuntamente agli attori non statali per rispettare i diritti umani e l´ambiente. <p> <p><p> <p> <p> <p> <p> <p><p> <p> <p><p> <p>", "time": "2017-10-11T00:00:00+01:00", "type": "scienza"}
{"title": "Italia prima in Europa per riciclo rifiuti, è al 76,9% ", "url": "https://www.lastampa.it/2017/10/10/scienza/italia-prima-in-europa-per-riciclo-rifiuti-al-WrOlRC1h3RzXnQChxI2MdM/pagina.html", "review": "", "content": "<p> <p>L’Italia è il paese leader nel riciclaggio dei rifiuti, prima in Europa. Più della Francia, più della Germania, molto più della media Ue. Il Belpaese ricicla ben il 76,9% dei suoi rifiuti, rivela Eurostat, l’ufficio statistico dell’Unione. I cugini d’Oltralpe solo il 54%, i tedeschi (sempre primi della classe) soltanto il 43%. I britannici (con un piede già fuori dalla Ue) si fermano al 44%. La media europea è appena al 37%, meno della metà di quella italiana.<p> <p><p> <p>  <p> <p> <p> <p> <p><p> <p> <p><p> <p>", "time": "2017-10-10T08:14:07+01:00", "type": "scienza"}
{"title": "Scienza e contadini etiopi alleati per trovare colture più resistenti ", "url": "https://www.lastampa.it/2017/10/11/scienza/scienza-e-contadini-etiopi-alleati-per-trovare-colture-pi-resistenti-KNuxGRig1jIoLY6VnnmDDJ/pagina.html", "review": "", "content": "<p> <p>NOTA REDAZIONALE<p> <p><p> <p>Matteo Dell’Acqua è un ricercatore della Scuola Superiore Sant’Anna di Pisa, Istituto di Scienze della Vita. Si occupa di genetica e biodiversità agraria e recentemente ha realizzato tre pubblicazioni scientifiche sulla selezione partecipata di varietà di frumento. Caso piuttosto singolare nel panorama scientifico, una delle tre pubblicazioni era firmata anche dai contadini che hanno partecipato alla ricerca. Il gruppo di ricerca coordinato da Dell’Acqua - di cui fanno parte ricercatori della Scuola Superiore Sant’Anna di Pisa, dell’Università di Bologna e di Biodiversity International - ha utilizzato le più moderne conoscenze di genomica e della genetica quantitativa (mappatura QTL, selezione genomica e assistita con marcatori...), per selezionare assieme agli agricoltori delle regioni etiopi dell’Amhara e del Tigray delle nuove varietà di frumento. La elevata ereditabilità dei tratti selezionati dai piccoli agricoltori suggerisce che il sapere tradizionale può essere utilizzato per guidare il miglioramento genetico con metodi all’avanguardia.<p> <p><p> <p>Lo studio ha individuato 60 contadini di sussistenza degli altopiani etiopi portandoli a collaborare scientificamente con l’Istituto di Scienze della Vita della Scuola Superiore Sant’Anna di Pisa, l’organizzazione internazionale Bioversity International, l’Università di Bologna e varie istituzioni di ricerca del Paese africano. Il risultato, pubblicato sulla rivista Frontiers in Plant Science, ha permesso di sviluppare un metodo per codificare la conoscenza degli agricoltori e usarla per identificare i fattori genetici che rispondono alle loro esigenze. I contadini etiopi hanno valutato in maniera sistematica caratteristiche di loro interesse in 400 varietà di grano, producendo oltre 190.000 dati in due settimane di lavoro ininterrotto nei campi a stretto contatto con i ricercatori. Questi sono stati poi incrociati con 30 milioni di dati molecolari derivati dal sequenziamento del Dna delle varietà di grano, riuscendo a identificare fattori genetici che determinano l’apprezzamento da parte degli agricoltori. Se questo metodo venisse clonato si potrebbe realmente rispondere ai bisogni dell’agricoltura di sussistenza e alla esigenza di sicurezza alimentare nel Sud del mondo.<p> <p><p> <p>Matteo dell’Acqua, assieme agli agricoltori etiopi delle comunità di Melfa e Workaye, ha vinto la 2. edizione di Bologna Award, il premio internazionale per la sostenibilità agroalimentare che si celebra in occasione del World Food Day 2017, la giornata mondiale dell’alimentazione in calendario lunedì 16 ottobre. Bologna Award 2017 premia la produzione agroalimentare sostenibile, è un riconoscimento indetto dal CAAB, Centro Agroalimentare di Bologna con di Fondazione FICO, a cura di Andrea Segrè. L’edizione 2017 avrà anche un calendario di incontri sabato 14 ottobre a Bologna, con ingresso libero. Premiazione sabato alle 18.30 nella Sala Farnese di Palazzo D’Accursio in piazza Maggiore, sede del Comune di Bologna. <p> <p><p> <p>  <p> <p> <p> <p> <p><p> <p> <p><p> <p>", "time": "2017-10-11T00:00:00+01:00", "type": "scienza"}
{"title": "“Fug@”, ovvero: Internet sta cambiando il nostro cervello? ", "url": "https://www.lastampa.it/2017/10/13/scienza/fug-ovvero-internet-sta-cambiando-il-nostro-cervello-WfoZzckUitUvK0o1EVWvXN/pagina.html", "review": "", "content": "<p> <p>Abbiamo effettivamente bisogno di tutto ciò che ci arriva dalla Rete? Siamo sicuri che chi progetta i dispositivi che usiamo ogni giorno e chi gestisce i contenuti del Web lo fa andando incontro alle nostre effettive esigenze? Quanto tempo stiamo togliendo, usando Internet e i dispositivi per collegarci alla Rete, ad attività più propriamente umane quali le nostre percezioni empatiche, la profondità di pensiero, le capacità riflessive della mente?<p> <p><p> <p>Sono alcune delle domande a cui risponde l’ultimo libro di Enrico Pulcini “Fug@ - la nostra dipendenza da Internet e come uscirne sani e salvi”.<p> <p><p> <p>L’autore - assieme a Derrick de Kerchove, Direttore scientifico di Media Duemila e dell’Osservatorio TuttiMedia, Visiting professor al Politecnico di Milano, allievo e continuatore degli studi di Marshall McLuhan e Raffaele Lorusso, segretario generale della Federazione nazionale della stampa - presenterà il volume a Roma lunedi’ 16 ottobre presso la Federazione Nazionale della Stampa, Corso Vittorio Emanuele II, 349 alle ore 17.30. <p> <p><p> <p><p><p><p><p><p> <p><p> <p>Enrico Pulcini, giornalista pioniere su Internet, dopo aver scritto saggi e manuali sulla creazione e diffusione delle informazioni online (Giornalismo su Internet, Dopo Internet, Scrivere linkare comunicare per il Web, Click Tv) ha concentrato i suoi interessi sul rapporto tra uomo, innovazione ed economia. Questo è il primo libro che mette in discussione il modo con cui si utilizza la tecnologia oggi.<p> <p><p> <p>Secondo Pulcini, è difficile pensare in tempi brevi a un adattamento del nostro cervello al multitasking o a navigazioni compulsive e frenetiche su uno schermo. Facile invece immaginare un suo inesorabile rimbambimento, se non sopraggiungerà una cultura che insegni a utilizzare in modo oculato gli strumenti tecnologici sempre più sofisticati che abbiamo intorno. Un rimbambimento che è certificato da studi e ricerche di prestigiose università, molti dei quali citati nel libro, e che sta portando a fenomeni sconosciuti prima come il progressivo aumento di incidenti causati da distrazione al cellulare. <p> <p><p> <p>Ma c’è di più: siamo consapevoli che tra pochi anni, tramite la Realtà Aumentata, riusciremo a comunicare con linguaggi estranei alla parola e la scrittura? O che ci immergeremo in realtà virtuali potendo (apparentemente) fare a meno della realtà concreta? Alla fine del libro viene indicato il gesto più innovativo che potremo fare di fronte a questi portenti. L’unico, secondo l’autore, in grado di tenerci a galla e aggiornati di fronte alle super-tecnologie che arriveranno. Un finale sorprendente e che fa pensare sul destino dell’innovazione.<p> <p><p> <p> <p> <p> <p> <p><p> <p> <p><p> <p>", "time": "2017-10-13T00:00:00+01:00", "type": "scienza"}
{"title": "La conquista (naturale) della città ", "url": "https://www.lastampa.it/2017/10/14/scienza/la-conquista-naturale-della-citt-XBUvGv7PVFmK3gTwAsZFMP/pagina.html", "review": "", "content": "<p> <p>Nel mio quartiere viveva un vecchietto che dicevano fosse sopravvissuto a Dachau. Aveva un bel volto pieno di rughe e si spostava su una macchinetta elettrica costretto dalle gambe che non funzionavano più bene. Era un vero e proprio sovversivo: piantava la natura in città. Era un’azione puntuale e meticolosa senza un piano preciso. Riconquistava al verde, tratti di marciapiedi sconnessi, aiuole desertificate, lembi di spartitraffico, margini di giardinetti scoscesi. Quei luoghi insomma, che a guardarli distrattamente, valgono appena l’annusatina di un cane. <p> <p> <p> <p>Germogliavano grazie alle sue cure, rigogliosi drappelli di oleandri, fichi d’india, ciuffi di cicoria, lantane, ma anche tigli, farnie, sorbi e viburni. A questi seguivano, in un meraviglioso processo di passa parola, verzellini, cinciarelle, cavolaie, lucciole, falene e pipistrelli.<p> <p> <p> <p>Era una piccola invasione silenziosa di natura e biodiversità facilitata dalla zappa e dalle faticose annaffiate di questo straordinario personaggio. <p> <p> <p> <p>Il nostro amico non sapeva che i suoi gesti di qualche anno fa sono diventati nel mondo un vero e proprio gesto collettivo di amore e cura per la natura in città. Ovunque si diffondo, come un virus impazzito orti collettivi, giardini condivisi, parchi e aree protette urbane. Al di là della meraviglia di poter condividere le nostre altrimenti tristi esistenze urbane con altri mammiferi, uccelli, pesci, alberi, coleotteri e libellule la natura in città produce servizi miracolosi: purifica l’aria dalle polveri e dallo smog – e ben lo sanno i cittadini di New York che da poco hanno scoperto che più aumentano gli alberi più si riducono i casi di asma giovanile - assorbono le piogge torrenziali, migliorano il nostro clima, filtrano e purificano l’acqua, ci difendono dalle malattie, producono semi, frutti, piante medicinali - esemplare il caso di Bangalore in India dove gli alberi urbani sono negli slum la migliore e più efficace farmacia- e, allietando la nostra esistenza, aumentano il nostro benessere psicofisico (la biodiversità urbana potrebbe essere di aiuto ai 450 milioni di malati mentali censiti dall’Organizzazione Mondiale per la Sanità). <p> <p> <p> <p>Tornando al nostro amico visionario, che oggi purtroppo non è più con noi, non credo che fosse consapevole che la natura che lui accudiva e coccolava si è trasformata in una linfa vitale per i vicini del suo quartiere che ogni giorno, stagione e raggio di sole godono delle sue piccole e grandi creature (lo sanno bene i clienti dei tavolini del bar che trovano riparo all’ombra della grande acacia da lui piantata). Usiamo allora il suo esempio per aprire le porte delle nostre città alla natura, facendola diventare l’azione collettiva e appassionante di tutti quelli che amano questo pianeta e vogliono continuarci a viverci insieme agli altri animali. Partecipa il 15 ottobre all’evento del WWF Urban Nature ed entrerai anche tu nel magnifico mondo della Natura in Città.<p> <p> <p> <p>* direttore del programma di conservazione WWF <p> <p> <p> <p> <p> <p> <p> <p><p> <p> <p><p> <p>", "time": "2017-10-14T00:00:00+01:00", "type": "scienza"}
{"title": "Senegal, Green Cross cambia il futuro delle comunità rurali ", "url": "https://www.lastampa.it/2017/10/14/scienza/senegal-green-cross-cambia-il-futuro-delle-comunit-rurali-zRY7il2ru4eJg2fWUbmYxJ/pagina.html", "review": "", "content": "<p> <p>Nei villaggi rurali della Regione di Matam, nel Nord-Est del Senegal, le famiglie soffrono per la carestia che ha colpito l’area negli ultimi 20 anni. Qui le comunità fanno i conti con una forte insicurezza alimentare: a causa dei cambiamenti climatici la produzione è aleatoria e incostante e in alcuni anni arriva a calare del 50-60 per cento. E con la migrazione, spesso irregolare: i giovani fuggono alla ricerca di un lavoro, di un futuro dignitoso. Il progetto “Energia per restare”, realizzato da Green Cross Italia in cinque villaggi e finanziato dall’Agenzia Italiana per la Cooperazione allo Sviluppo, ha dato un contributo per invertire la tendenza, migliorando produzione e reddito di tanti piccoli coltivatori, per la maggior parte donne. <p> <p><p> <p><p><p><p><p><p> <p><p> <p>I risultati dell’intervento, presentati in occasione della Giornata mondiale dell’alimentazione, che si celebra il 16 ottobre, sono positivi. Sono stati introdotti sistemi agricoli innovativi e sostenibili, basati sul risparmio idrico ed energetico: 166 pannelli solari, per un totale di 41 kWp, pompano l’acqua su 37 ettari di terreno dando maggiori prospettive di benessere. Dove c’erano campi poco produttivi oggi crescono carote, verze, melanzane, peperoncini, limoni, mango, anche grazie alla rotazione delle colture. Un progetto in linea con il tema di quest’anno della Giornata mondiale, “Cambiamo il futuro delle migrazioni. Investiamo nella sicurezza alimentare e nello sviluppo rurale”, che raccoglie e affronta una delle principali sfide del nostro pianeta. E che rappresenta un punto di partenza per i 2mila beneficiari e per i 22.500 componenti delle comunità coinvolte. <p> <p><p> <p><p><p><p><p><p> <p><p> <p>“Siamo intervenuti in una zona del Senegal, al confine con la Mauritania, dove è necessario rafforzare la sicurezza alimentare con azioni che affrontano i bisogni immediati e forniscono soluzioni durevoli – spiega Elena Seina, coordinatrice dei progetti Africa di Green Cross –. Quando l’agricoltura diventa resiliente si costruisce il primo baluardo per prevenire l’emigrazione. Questo è il nostro impegno per gli Obiettivi di Sviluppo Sostenibile fissati dall’Onu nell’Agenda 2030, questo è il nostro contributo per ridurre la povertà rurale e promuovere l’uso di risorse naturali sostenibili”.<p> <p> <p> <p> <p> <p><p> <p> <p><p> <p>", "time": "2017-10-14T21:05:55+01:00", "type": "scienza"}
{"title": "“Metauros”: storie di rifiuti, termovalorizzatori, e ‘ndrangheta ", "url": "https://www.lastampa.it/2017/10/16/scienza/metauros-storie-di-rifiuti-termovalorizzatori-e-ndrangheta-Lrm08eKKoYrk0GuiTQHLoM/pagina.html", "review": "", "content": "<p> <p>Ci sta il sindaco votatissimo (ora, ex) che firma carte, stringe mani e gestisce imprese, il professionista che mette a posto le carte, gli imprenditori affiliati che fabbricano fatture e contano soldi, la poliziotta che passa all’amante notizie di indagini in corso, il consulente espertissimo in cose di mondezza, il presidente del Consiglio di amministrazione dell’azienda quotata in borsa che frequenta i salotti buoni e alliscia i meccanismi. E poi ci sta, sopra tutto e tutti, l’avvocato Gioacchino Piromalli, il dio in terra di questa setta di potere conclamato, esponente di spicco dell’omonimo clan, capace di azzerare lo stato di diritto e ogni traccia di buon governo del territorio. È il ripetitivo copione dell’indagine della Dda di Reggio Calabria chiamata Metauros, dall’antico nome del fiume che bagna Gioia Tauro e Palmi, il Petrace. <p> <p><p> <p>Sette le figure come sopra abbozzate accusate a vario titolo di associazione mafiosa, concorso esterno, intestazione fittizia di beni e traffico organizzato di rifiuti. Per la Dda sarebbero a capo di un’organizzazione in grado di controllare l’intera filiera dei rifiuti urbani, dalla culla alla bara, insieme alla società che si occupa della depurazione delle acque del Comune di Gioia Tauro, la Iam (Iniziative Ambientali Meridionali Spa). Nessuno spazio per ciò che avviene in altre parti del paese, niente raccolta differenziata e percorsi di riduzione, riciclo e valorizzazione degli scarti, solo una montagna di monnezza da mettere su gomma e mandare in fiamme. Dritti nelle fauci del termovalorizzatore di Gioia Tauro, impianto che appare dalle indagini come una creatura della ‘ndrangheta, un fantoccio d’ingegneria nelle loro mani, sin dalla posa della prima pietra, condizionandone ogni attività, fino alle abituali attività di manutenzione. Lo denuncia lo stesso procuratore capo di Reggio Calabria Cafiero De Raho, secondo cui i Piromalli hanno controllato il territorio e sono riusciti a decidere addirittura dove doveva essere realizzato il termovalorizzatore.<p> <p><p> <p>Inizialmente il progetto prevedeva che dovesse essere a Palmi e loro lo hanno spostato a Gioia Tauro”. Non sorprende che sia rimasto l’unico impianto del genere nato in Calabria, capace di ingoiare 40mila tonnellate di rifiuti indifferenziati all’anno e di fare da ago della bilancia in tutta la regione, e che le percentuali di raccolta differenziata siano ancora tra le più miserabili d’Italia. I clan, com’è risaputo, non tollerano concorrenti e buone pratiche, allevano solo monopoli e malagestione. Meglio ancora delle discariche, dove i rifiuti finiscono solo per essere seppelliti, gli inceneritori bruciano ogni prova di gestione e smaltimento illegale e consentono pure di vendere energia. Bingo. <p> <p><p> <p>Altro copione scontato: a spianare la strada ai Piromalli sono state le croniche emergenze ambientali. Montate ad arte. Che consentivano loro di muoversi in deroga, al di sopra delle leggi, al di là delle regole del mercato. Creare l’emergenza per incarnare l’unica soluzione possibile, come amano fare le mafie ovunque. Sguazzando beati in quella spazio di sospensione della democrazia dove allignano, sempre, i poteri masso-mafiosi. Così i camion in mano all’azienda dell’ex sindaco dovevano servire solo a portare i rifiuti tra le braccia del gruppo, non c’era spazio per altro. Per ogni camion i clan pretendevano 80 euro. Per sublimare la truffa – ancora De Raho – “i fanghi industriali che dovevano essere smaltiti venivano venduti a imprese compiacenti che li trasformavano in fertilizzanti”. Come hanno spiegato gli investigatori, Polizia e carabinieri, il sistema era estremamente semplice: aziende più o meno emanazione diretta del clan emettevano valanghe di fatture gonfiate, o per operazioni inesistenti, che permettevano alle ditte stesse di versare la quota imposta al clan, all’interno di un delicato gioco di equilibrio tutto interno alle famiglie del posto. Il tutto serviva a mascherare un imponente traffico illecito di rifiuti extra regionale. Tanto da spingere i carabinieri a eseguire con un decreto separato “il sequestro preventivo nei confronti di 19 titolari di imprese che operano nel settore dello smaltimento dei rifiuti sia nel reggino che nel catanese, siracusano e trapanese, in relazione all’ipotesi di reato di attività organizzata per il traffico illecito di rifiuti”.<p> <p><p> <p>Per il procuratore aggiunto Gaetano Paci, siamo dinnanzi alla classica forma di “borghesia mafiosa”, la principale responsabile delle fallimentari e spregiudicate politiche ambientali nel territorio, colpevoli di tenere sotto scacco la Calabria tutta. “La verità – ha rincarato De Raho – è che la ‘ndrangheta in questa regione controlla tutto, quindi attività del genere non potevano sfuggire. Anche perché il Calabria la raccolta e lo smaltimento rifiuti sono stati gestiti per anni in regime di emergenza e questo ha garantito controlli nella migliore delle ipotesi più blandi”. Appunto. <p> <p><p> <p>Chissà con quali danni ambientali e sanitari, si potrebbe aggiungere. A rendere il quadro ancora più nefasto il fatto che le aziende calabresi e siciliane coinvolte e finite sotto sequestro erano già state colpite, recentemente, da analoghi provvedimenti giudiziari. Solo che, appena i magistrati avevano allentato la morsa, hanno ricominciato a delinquere e trafficare rifiuti come niente fosse. Come niente fosse. Ancora una volta. <p> <p><p> <p> <p> <p> <p> <p><p> <p> <p><p> <p>", "time": "2017-10-16T00:00:00+01:00", "type": "scienza"}
{"title": "Acqua: prima vittima del disordine climatico, -20% ogni grado in più ", "url": "https://www.lastampa.it/2017/10/18/scienza/acqua-prima-vittima-del-disordine-climatico-ogni-grado-in-pi-iWzxuLvqB75u1uEb7vC0lN/pagina.html", "review": "", "content": "<p> <p>Secondo il quinto rapporto del Gruppo Intergovernativo degli Esperti sull’Evoluzione del Clima (Giec) i cambiamenti climatici stanno avendo un forte impatto sulla disponibilità di acqua dolce. È stato stimato che per ogni incremento di 1°C della temperatura terrestre, un ulteriore 7% della popolazione mondiale vedrebbe ridursi del 20% la propria disponibilità di risorse idriche. Tema al centro del Summit Internazionale «Acqua e Clima. I grandi Fiumi del mondo a confronto», presentato oggi a Palazzo Chigi e che si svolgerà dal 23 al 25 ottobre nella Sala della Protomoteca a Roma.<p> <p><p> <p>Insomma, l’acqua è la prima vittima del disordine climatico in atto. Le conseguenze economiche ed ecologiche rischiano di diventare molto serie: i dati diffusi dall’Oms confermano che il 90% dei disastri naturali è legato all’acqua ed entro il 2030 le persone colpite dalle inondazioni sarà tre volte superiore all’attuale. Secondo le stime del World Water Development delle Nazioni Unite del 2015, la crescita della popolazione mondiale e della domanda di beni e servizi favoriranno un forte aumento del consumo di acqua ed è prevedibile che entro il 2030 la risorsa oggi disponibile subisca una drastica riduzione del 40%, a meno che non vengano migliorati significativamente gestione e servizio. Secondo l’Unhcr oltre 250 milioni di persone saranno trasmigate da qui al 2050 a causa delle condizione meteorologiche estreme, la riduzione delle riserve di acqua e il degrado delle terre agricole. <p> <p><p> <p>Il Summit è organizzato dal ministero dell’Ambiente in collaborazione con l’Unicef (Commissione Economica per l’Europa delle Nazioni Unite), il Riob/Imbo (Rete internazionale degli Organismi di Bacino) e la Gawac (Alleanza Mondiale per l’Acqua e il Clima) che riunisce l’Alleanza delle Imprese e l’Alleanza delle Grandi città, e l’Unesco. <p> <p> <p> <p> <p> <p><p> <p> <p><p> <p>", "time": "2017-10-18T17:03:08+01:00", "type": "scienza"}
{"title": "Caldo infernale in Italia? Negli anni futuri sarà una regola ogni estate ", "url": "https://www.lastampa.it/2017/10/18/scienza/caldo-infernale-in-italia-negli-anni-futuri-sar-una-regola-ogni-estate-mBMFon12ImIccdpTvPKJeI/pagina.html", "review": "", "content": "<p> <p>Lucifero è tra noi, e tornerà ogni estate. No, niente fiction stile Dan Brown, ma il preoccupato allarme dell’ultima ricerca del World Weather Attribution (WWA). Il riferimento è al picco di calore dell’estate 2017, dovuto all’anticiclone africano ribattezzato con il nome del diavolo. Un caso unico? Niente affatto, spiega lo studio effettuato da una coalizione internazionale di scienziati, pubblicato il 27 settembre. “La possibilità di vivere un’estata calda come quella del 2017 nella regione Euro-mediterranea è oggi dieci volte più probabile a causa del cambiamento climatico. Mentre il ritorno a breve di un “nuovo Lucifero” è quattro volte più probabile rispetto al secolo scorso”. Un incubo, in particolare per le categorie più a rischio, anziani e bambini piccoli, i più esposti alle temperature killer. Entro il 2050 dunque, se non si corregge la traiettoria, ogni estate sarà come quella passata, con picchi sempre più elevati.<p> <p><p> <p>Nel 2017 in numerose località italiane la colonnina del termometro ha toccato ripetutamente 40°C; stesso fenomeno in Spagna e Francia, dove si è arrivati alla temperatura record di 41,5°C nella cittadina francese di Nimes. In alcune zone mediterranee, nemmeno la notte portava pace: in varie città della Croazia la temperatura notturna non è mai scesa sotto 30°C. Neanche per qualche ora, per tirare un sospiro – fresco – di sollievo. <p> <p><p> <p>Una situazione che si ripeterà sempre più spesso, dicono le simulazioni informatiche svolte, se non si affronta rapidamente una decarbonizzazione dell’economia, mettendo uno stop progressivo a petrolio, carbone e gas, adottando simultaneamente politiche di adattamento climatico. Utili ad esempio per sconfiggere il fenomeno delle isole urbane di calore, l’arsura che si verifica nelle zone altamente cementificate e senza verde. <p> <p><p> <p>E sulle cause, la ricerca del World Weather Attribution, ribadisce ancora una volta: è colpa dell’uomo e dei suoi consumi. «Le elaborazioni informatiche mostrano chiaramente l’evidenza del ruolo dell’uomo nell’influenzare il caldo record di questa estate sia nelle temperature medie sia durante l’ondata di calore portata da Lucifero», dichiara nel comunicato del report, Geert Jan van Oldenborgh, ricercatore del Royal Netherlands Meteorological Institute (KNMI) e coordinatore della ricerca.<p> <p><p> <p>I dati precisi non sono stati ancora elaborati, ma per il report sono evidenti i possibili rischi per la salute viste le impennate nei ricoveri per patologie associabili al caldo, come infarti e ustioni, nel corso dei giorni con le temperature più alte. A rischio poi anche l’agricoltura, che a causa di temperature alte prolungate necessiterà di prelievi idrici più sostenuti, proprio nel periodo dell’anno dove si fanno sentire di più la siccità e lo scarso apporto dalle aree montuose, sempre meno innevate.<p> <p><p> <p>Quindi non rimane che fuggire in alta montagna, attendendo il ritorno dell’autunno? Secondo Federico Brocchieri di Italian Climate Netwok, un’associazione specializzata nell’analisi delle politiche inerenti il cambiamento climatico, «c’è ancora margine per agire applicando quanto previsto dall’Accordo di Parigi: occorre, tuttavia, innalzare il livello di ambizione di tutti i Paesi coinvolti per colmare il gap con gli obiettivi posti dalla scienza. Allo stesso tempo, è fondamentale agire mettendo in funzione politiche di adattamento: in questo senso, sarebbe auspicabile che l’Italia desse piena attuazione al nascituro Piano Nazionale di Adattamento attraverso l’allocazione delle risorse economiche necessarie perché risulti efficace».<p> <p><p> <p> <p> <p> <p> <p><p> <p> <p><p> <p>", "time": "2017-10-18T00:00:00+01:00", "type": "scienza"}
{"title": "Smog: sorpresa, il 15% delle polveri vieni dai campi ", "url": "https://www.lastampa.it/2017/10/20/scienza/smog-sorpresa-il-delle-polveri-vieni-dai-campi-xFUMFYzoCMAURO3GdelDMK/pagina.html", "review": "", "content": "<p> <p>L’inquinamento dell’aria uccide oltre 400 mila europei ogni anno. È come se sparissero in un colpo solo più di tutti gli abitanti di Bologna. E, a sorpresa, sul banco degli accusati spunta un imputato inatteso: l’agricoltura intensiva. Il settore agricolo è il responsabile del 94% dell’ammoniaca e del 53% del metano che si trovano, come ospiti indesiderati, nell’aria che finisce nei nostri polmoni. Oltre che di circa il 15% delle polveri sottili, uno degli inquinanti più micidiali. <p> <p><p> <p>I dati sono contenuti nello studio “Air quality in Europe: 2017 report” curato dall’Agenzia europea dell’ambiente e riportati dal sito Cambia la Terra. Secondo il rapporto, le polveri ultrasottili (quelle con un diametro che non supera i 2,5 millesimi di millimetro) ogni anno causano la morte di 428 mila cittadini dei 41 Paesi europei (di cui 399 mila nell’Europa a 28). Oltre al costo in vite umane, questo inquinamento produce un considerevole danno economico misurabile in termini di spese sanitarie, perdita di giornate di lavoro, diminuzione dei raccolti, danni al suolo, alle foreste, ai fiumi. Un prezzo definito “inaccettabile” dal direttore dell’Agenzia europea dell’ambiente, Hans Bruyninckx.<p> <p><p> <p>Quest’anno, a sorpresa, il focus del rapporto viene dedicato all’agricoltura, un settore che finora era stato presentato più come vittima che come responsabile. L’agricoltura in effetti, documenta lo studio, paga un prezzo pesante all’inquinamento dell’aria in termini di danni alla vegetazione e agli ecosistemi. In particolare il tetto massimo di ozono troposferico viene superato nel 18% dell’area agricola europea (con punte più elevate nei Paesi mediterranee) provocando conseguenze pesanti sulla produttività dei suoli. Inoltre il 7% degli ecosistemi europei è minacciato dall’acidificazione dell’aria.<p> <p><p> <p>L’agricoltura, che copre circa il 40% dei suoli europei, è però anche corresponsabile di questa situazione: corresponsabile perché in larga parte ha scelto la strada delle colture intensive che hanno un alto impatto ambientale, comportano un uso massiccio di chimica di sintesi e hanno bisogno di un consistente consumo di petrolio. “L’agricoltura è diventata una fonte importante di inquinanti dell’aria e di gas serra”, afferma il rapporto europeo. Un quadro che comporta un costo sanitario considerevole: “Le malattie del cuore e gli infarti sono le più frequenti cause di morte prematura attribuibili all’inquinamento atmosferico; seguite dalle malattie polmonari e dal tumore ai polmoni”.<p> <p><p> <p>“L’agricoltura è la terza fonte di emissioni primarie di PM10 nell’Unione europea e pesa per il 15% del totale delle emissioni”, continua il rapporto. “Il settore è anche la seconda fonte di Benzo(a)Pirene (uno degli idrocarburi policiclici aromatici) con il 12% del totale, e dà un contributo pari all’11% del totale per i composti organici volatili non metanici (NMVOC). Inoltre l’uso dei pesticidi comporta emissioni di Pops”, gli inquinanti organici persistenti che si accumulano nei grassi e provocano danni che vanno dai difetti genitali alla nascita ai tumori.<p> <p><p> <p>I numeri sull’esposizione all’assieme dell’inquinamento dell’aria della popolazione urbana europea sono impressionanti. Risulta a rischio (oltre i limiti di legge) il 7-8% della popolazione per quanto riguarda le PM2,5; il 16-20% per le PM10; il 7-30% per l’ozono troposferico; il 20-25% per il Benzo(a)Pirene. Sono dati già impressionanti. Ma se valutiamo il pericolo in base ai valori suggeriti dall’Organizzazione mondiale della sanità vediamo che la popolazione esposta sale all’82-85% per le PM2,5; al 50-62% per le PM10; al 95-98% per l’ozono troposferico; all’85-91% per il Benzo(a)Pirene.<p> <p><p> <p>Un quadro allarmante anche nel nostro Paese, come dimostra lo studio “La sfida della qualità dell’aria nelle città italiane” firmato dalla Fondazione per lo sviluppo sostenibile: “In Italia il 96% del totale delle emissioni di ammoniaca deriva dai fertilizzanti azotati, organici e di sintesi, e dalle deiezioni degli animali allevati. La volatizzazione dell’ammoniaca contribuisce attivamente alla formazione di aerosol e, quindi, di particolato in atmosfera con conseguenze sulla salute e sulla visibilità. Tra il 1990 e il 2005 le emissioni di ammoniaca del settore agricolo si sono ridotte del 18%, ma negli ultimi anni il trend verso la diminuzione è rallentato, ponendo in dubbio la possibilità di raggiungere i target europei per il 2030”.<p> <p> <p> <p> <p> <p><p> <p> <p><p> <p>", "time": "2017-10-20T06:03:00+01:00", "type": "scienza"}
{"title": "A Formentera la battaglia per salvare la Posidonia, il polmone del Mediterraneo ", "url": "https://www.lastampa.it/2017/10/22/scienza/a-formentera-la-battaglia-per-salvare-la-posidonia-il-polmone-del-mediterraneo-0gV5gPeCnIt8MAaKBcEdcN/pagina.html", "review": "", "content": "<p> <p>Il polmone del Mediterraneo vive in mare e in autunno perde le foglie. Non è un’alga fastidiosa, come troppo spesso pensano i turisti, ma un patrimonio che rischia di andare perduto per sempre. La pianta acquatica Posidonia Oceanica è il segreto delle acque cristalline di Formentera, che ne conserva le più grandi e longeve praterie: oltre a produrre ossigeno e assorbire anidride carbonica, contribuisce a contrastare l’erosione delle coste con la formazione delle banquette, create dallo spiaggiamento delle foglie morte a seguito delle mareggiate. <p> <p><p> <p>Anche se le praterie delle Baleari - 55.795 ettari, di cui 7.560 a Formentera - sono state dichiarata patrimonio dell’Unesco nel 1999, i preziosi boschi sommersi che ospitano più di 400 specie vegetali e oltre mille animali rischiano di essere distrutte dal turismo irresponsabile che ogni estate invade La Isla. Nei mesi invernali gli abitanti di Formentera sono circa 15mila, destinati a quadruplicare nella bella stagione. Tra le cause della progressiva distruzione della Posidonia - si parla di una perdita tra il 30 e il 40 per cento tra il 2008 e il 2012 - ci sono l’inquinamento dell’acqua, le modifiche al litorale, la presenza di altre specie non endemiche e l’aumento della temperatura dovuto ai cambiamenti climatici, ma la minaccia più grave è quella di barche e yacht ormeggiati al largo delle coste. <p> <p><p> <p>LEGGI ANCHE Gli yacht distruggono la Posidonia e Formentera cerca i mecenati dei fondali  <p> <p><p> <p>Nonostante il divieto, sono ancora migliaia le imbarcazioni che durante l’estate attraccano nelle zone protette distruggendo ogni anno migliaia di metri quadrati di Posidonia. Il servizio di vigilanza che batte le coste dell’isola spagnola per proteggerne i fondali ha individuato 999 imbarcazioni ancorate in modo scorretto a luglio di quest’anno, salite a 1097 nei primi venti giorni di agosto. «La Posidonia sta subendo danni irreparabili: gli ancoraggi quotidiani di migliaia di imbarcazioni sono la principale minaccia al bosco sommerso», spiega il biologo marino Manu San Felix al Save Posidonia Forum dello scorso ottobre patrocinato dal Consell Insular de Formentera e dall’Agencia de Turismo de les Illes Balears. A capo di una squadra di biologi e sub che grazie alla tecnologia satellitare riesce a monitorare i danni, San Felix ha spiegato che una sola imbarcazione di grandi dimensioni in una giornata può distruggere un’area di oltre 10mila metri quadrati. Una volta distrutte, le piante hanno bisogno di decenni per ricrescere. <p> <p><p> <p><p><p><p><p><p> <p>Formentera, Isole Baleari<p> <p><p> <p>Save Posidonia Project nasce dal desiderio del Consell Insular di Formentera di bilanciare il turismo - la crescita auspicata è di circa il 4 per cento l’anno - con la conservazione della pianta marina e il rispetto dell’ambiente. Dal 2001 al 2006 con il progetto Life Posidonia è stata realizzata una cartografia dettagliata delle praterie: tra gli obiettivi del Save Posidonia Project c’è lo sviluppo di una seconda fase della mappatura, che permetta di conoscere estensione e profondità delle alghe così da capire quali sono state le perdite. oltre ad aumentare le imbarcazioni che sorvegliano la costa e le boe ecologiche - al momento sono 77 - che possono ospitare le imbarcazioni senza intaccare il fondale marino. <p> <p><p> <p>L’obiettivo del Govern Balear è da una parte promuovere le visite oltre la stagione estiva, dall’altra attirare un turismo di qualità: in sintesi si tratta di diminuire il flusso, senza però intaccare le entrate. Tra le criticità, il turismo cosiddetto “mordi e fuggi”: ogni giorno migliaia di persone sbarcano dalle isole vicine, senza però pernottare ne portare nessun guadagno alle strutture. Tre le linee guida principali: norme più efficienti e nuove aree protette, innovazioni tecnologiche per la depurazione delle acque e laboratori didattici per informare la popolazione e i turisti dell’importanza della Posedonia. «La nostra missione è anche quella di insegnare a una società cieca ad amare ciò che le profondità marine custodiscono da centinaia di anni», conclude San Felix. <p> <p> <p> <p> <p> <p><p> <p> <p><p> <p>", "time": "2017-10-22T07:00:00+01:00", "type": "scienza"}
{"title": "Aspettando la pioggia in un Paese impreparato ", "url": "https://www.lastampa.it/2017/10/20/scienza/aspettando-la-pioggia-in-un-paese-impreparato-3y49TeMluU5uecqGNgY4DL/pagina.html", "review": "", "content": "<p> <p>Inizio ottobre duemiladiciassette. Dopo la seconda estate più calda della storia e la quarta più asciutta, molte Regioni d’Italia stanno ancora aspettando una pioggia significativa che estingua la siccità. Ma per la climatologia del nostro Paese questo è anche da sempre il periodo dell’anno con maggior rischio di alluvioni, quindi prepariamoci per tempo!<p> <p><p> <p> I contrasti termici tra l’aria fresca atlantica e un Mediterraneo ancora caldo sono in grado di innescare violenti nubifragi, esaltati da colline e montagne a ridosso del mare, come spesso accade a Genova e come solo tre settimane fa è avvenuto a Livorno. Sulle Alpi, in autunno le piogge sciroccali possono cadere ancora fino a tremila metri, ingrossando i fiumi verso pianure sempre più cementificate e dunque vulnerabili. Inoltre, stanno probabilmente emergendo i primi effetti del riscaldamento globale sull’aumento d’intensità degli acquazzoni. <p> <p><p> <p>Una cosa comunque è certa: le alluvioni continueranno ad esserci, e l’unica strategia intelligente da attuare (oltre a prevederle per quanto possibile) è prepararsi ad affrontarle, come singoli cittadini, comunità e istituzioni. L’insolita sequenza di potenti uragani tropicali che hanno colpito gli Stati Uniti ha lasciato un bilancio gravissimo in termini economici, prossimo a 200 miliardi di dollari sommando i guasti di Harvey, Irma e Maria. Ma il numero di vittime (almeno 264), poteva essere ben peggiore in proporzione alla violenza e all’estensione dei fenomeni su vasti territori densamente abitati. <p> <p><p> <p>Tutto sommato stupiscono di più i nostri sette morti colti nel sonno a Livorno da una breve e localizzata inondazione temporalesca. Ed ecco una prima differenza: a parte le piene che si sviluppano nell’arco di diversi giorni su grandi bacini fluviali come Po, Adige, Arno e Tevere, in genere ben prevedibili anche con una settimana d’anticipo, i dissesti italiani spesso derivano da scrosci violenti e circoscritti, con tempi di attivazione di poche decine di minuti (alluvioni-lampo). Ben più difficili da prevedere rispetto agli uragani nordamericani, dal diametro di oltre 500 chilometri, e dalla lenta marcia osservabile da satellite per giorni. La previsione dei rovesci potenzialmente alluvionali funziona anche da noi, ma per la diversa scala di tempo e spazio non può dire esattamente a che ora, quale città o quartiere verrà penalizzato, se ad andare sott’acqua sarà Carrara o la vicina Viareggio. E l’orografia accidentata di un territorio spesso soffocato dall’edilizia selvaggia, non fa che peggiorare le cose. <p> <p><p> <p>Si potrebbe però intervenire con la prevenzione. Lo scorso mese, senza troppe storie, sette milioni di persone in Florida sono state ordinatamente evacuate in attesa della furia di Irma, grazie a governo e protezione civile. Al netto delle oggettive difficoltà che ci sarebbero a condurre operazioni simili nel nostro territorio, l’Italia soffre anche di eccessiva complessità e frammentazione istituzionale. Il dialogo tra enti di protezione civile e cittadini è debole; le persone conoscono poco la geografia dei rischi delle regioni in cui vivono, e non hanno impressi i codici di auto-protezione in caso di calamità. E spesso anche gli amministratori si trincerano dietro affermazioni come «ma era stata data soltanto l’allerta arancione!». Ma siamo sicuri che con un allarme «rosso», i malcapitati di Livorno avrebbero compreso il pericolo del vicinissimo torrente tombato con cui hanno convissuto una vita, e si sarebbero rifugiati al piano superiore? Alzi la mano chi sa cosa si deve fare in caso di allerta arancione… si può iniziare da iononrischio.protezionecivile.it <p> <p><p> <p> <p> <p> <p> <p><p> <p> <p><p> <p>", "time": "2017-10-20T00:00:00+01:00", "type": "scienza"}
{"title": "Le meraviglie sotterranee ", "url": "https://www.lastampa.it/2017/11/07/scienza/le-meraviglie-sotterranee-BkW7gfA9rWWLBh3pQUBOyJ/pagina.html", "review": "", "content": "<p> <p>C’è vita sotto la terra. E c’è molta bellezza underground, al di sotto della superficie di questa nostra nazione, le cui meraviglie esterne e visibili – checché vi sia una sorta di instancabile pervicacia nell’umiliarle o nel non valorizzarle adeguatamente – si trovano giustappunto sotto gli occhi di tutti. Ma la nuova guida del Touring Club italiano, intitolata Meraviglie sotterranee   (pp. 224, euro 19,90) , ci spalanca la visuale sui tesori del sottosuolo, presenti in gran copia, e in posti spesso insospettati. Bellezza “calpestata” in questo caso non nel senso della mancata valorizzazione, ma perché ci camminiamo letteralmente sopra.<p> <p><p> <p><p><p><p><p><p> <p><p> <p>I curatori di questa interessante pubblicazione, la specialista di comunicazione scientifica Elena Bauer e il giornalista scientifico Giovanni Caprara, propongono un viaggio nel “centro della terra” italiana che riserva un bel po’ di sorprese, in bilico tra (tanto) passato e (un po’ di) futuro. E non c’è che l’imbarazzo della scelta per una visita o una gita – in un volume che è una guida molto ben raccontata, e anche una potenziale strenna natalizia –, dal momento che nelle viscere del Belpaese (in questo caso, di nuovo, in un senso letterale) si va dai siti rupestri di Papasidero e Fumane al criptoportico forense di Aosta, dalle tante grotte naturali alla metropolitana partenopea, dall’avveniristica scuola sotterranea “Hannah Arendt” di Bolzano ai laboratori scientifici sotto al Gran Sasso, dai frantoi ipogei del Salento ai Sassi di Matera (recentemente oggetto di un considerevole boom turistico), dal pozzo di San Patrizio di Orvieto alle tombe decorate di Chiusi, dalla galleria del Brennero al forte di Bard, fino – “ciliegina sulla torta” (anche se forse andrebbe meglio un altro termine di comparazione ortofrutticolo) – al deposito delle mele Melinda. E a una parte di questi tesori nascosti – dalla cripta di San Giovanni in Conca a Milano alle Terme di Como, fino al dedalo della Napoli Sotterranea – si accede proprio grazie al meritorio impegno dei volontari del Touring, che rendono possibile visitare questi gioielli underground.<p> <p><p> <p>E non può naturalmente mancare il Piemonte. Al di sotto di Torino, per esempio, esiste un autentico labirinto fortificato, progettato dall’architetto Francesco Paciotto, che permise all’esercito e alla cittadinanza – con il ruolo significativo dell’eroica impresa di Pietro Micca – di resistere al lunghissimo assedio francese del 1706 (durato l’infinità di 117 giorni). E per rimanere sempre nel capoluogo piemontese, meritano una tappa le Regie ghiacciaie di Porta Palazzo, mentre al di sotto del Duomo di San Giovanni Battista, in via XX settembre, andrebbe visitata la Chiesa inferiore, che ospita il Museo diocesano, dove sono conservati i reperti e le vestigia della Torino antica (riportati alla luce dagli scavi del 1996), tra i resti di edifici dell’età romana, un sepolcreto medievale e le basiliche cristiane di Santa Maria e di San Salvatore.<p> <p><p> <p>Un viaggio nelle profondità della terra e della storia italiane, che trova un compendio simbolico nel sito archeologico collocato sotto la Borsa di Milano, e così il passato e il presente-futuro “si tengono”, sorgendo sullo stesso suolo. <p> <p><p> <p>@MPanarari <p> <p><p> <p> <p> <p> <p> <p><p> <p> <p><p> <p>", "time": "2017-11-07T08:16:48+01:00", "type": "scienza"}
{"title": "Conclusa la VI edizione degli Stati Generali della Green Economy ", "url": "https://www.lastampa.it/2017/11/10/scienza/conclusa-la-vi-edizione-degli-stati-generali-della-green-economy-Chrg4huABl1wi8fIKDmZLL/pagina.html", "review": "", "content": "<p> <p>Imprenditoria verde e mondo politico italiano cominciano a dialogare per una concreta transizione verso la green economy. Agli Stati Generali della Green Economy 2017, conclusi mercoledì a Rimini nell’ambito di Ecomondo, si sono confrontati, infatti, la green economy italiana e gli esponenti dei partiti politici. La due giorni verde è stata organizzata dal Consiglio Nazionale della Green Economy in collaborazione con il Ministero dell’Ambiente, il Ministero dello Sviluppo Economico e la Commissione Europea, con il supporto della Fondazione per lo Sviluppo Sostenibile.<p> <p> <p> <p>Partecipazione record per questa sesta edizione degli Stati Generali della Green economy: 2.600 presenze, oltre 1.500 utenti per la diretta streaming italiana, cui vanno aggiunti tutti coloro che hanno seguito la diretta streaming in inglese dedicata agli utenti internazionali, più di 80 relatori italiani e stranieri.<p> <p> <p> <p>Anche quest'anno grande partecipazione on line al dibattito. Su Twitter, l'hashtag #statigreen17 è stato tra i primi cinque trending topic in Italia nella giornata del 7 novembre tra le 12 e le ore 16. Quasi 2.000 tweet complessivi, oltre 160.000 gli account raggiunti (317.000 impressions, visualizzazioni nella timeline) e circa 300 utenti che hanno partecipato attivamente alla discussione. Bene anche il live streaming dalla pagina Facebook dell'iniziativa: la diretta della sessione plenaria con la partecipazione del ministro Galletti ha raccolto 2.300 visualizzazioni raggiungendo nella giornata una copertura di oltre 23.000 utenti.<p> <p> <p> <p>“Abbiamo registrato - ha detto Edo Ronchi, ex ministro dell’Ambiente e membro del Consiglio Nazionale della Green Economy - una positiva disponibilità degli esponenti delle forze politiche ad aprire un dialogo sul programma di transizione alla green economy. Ci proponiamo di proseguire su questa strada per far sì che la green economy entri nei programmi dei partiti politici in vista del prossimo appuntamento elettorale. Che questo tema sia di grande attualità lo ha dimostrato il record di partecipazione registrato quest’anno” <p> <p> <p> <p>Oltre a Gian Luca Galletti, Ministro dell’Ambiente, sono intervenuti Simona Bonafè - Partito Democratico, Massimo De Rosa - Movimento 5 Stelle, Stefano Parisi - Energie per l’Italia, Claudia Maria Terzi - Lega Nord e numerosi e esperti internazionali come Cao Jianye, Consigliere scientifico - Ambasciata della Repubblica Popolare Cinese in Italia, l’imprenditrice Catia Bastioli, amministratore delegato di Novamont, l’eurodeputata Monica Frassoni e rappresentanti di gruppi industriali italiani e stranieri.<p> <p> <p> <p>Nel corso della manifestazione il Consiglio Nazionale della Green Economy, formato da 66 organizzazioni di imprese italiane del settore, ha presentato e sottoposto all’attenzione dei politici un decalogo verde per mettere l’Italia sulla strada della transizione alla green economy attraverso un programma di azioni che rendano più verde il Paese. <p> <p> <p> <p>1.  Inserire la transizione alla green economy fra le priorità dell’agenda parlamentare e di governo <p> <p>Una larga maggioranza di cittadini - il 58% - è abbastanza o molto informato sulla green economy e ben il 70% attribuisce importanza alle politiche pubbliche per l’attuazione delle misure di green economy. Nella graduatoria che fanno i cittadini degli elementi trainanti per lo sviluppo locale, la green economy sta nel gruppo di testa poco dietro la filiera agroalimentare, l’imprenditoria giovanile e il turismo, ma molto avanti rispetto alla manifattura e anche alle nuove tecnologie (Indagine condotta da Demetra opinioni e coordinata da Ketty Vaccaro del Censis-2017). <p> <p> <p> <p>2. Fare della sfida climatica l’occasione per rinnovare il sistema energetico, rilanciando le rinnovabili e l’efficienza <p> <p>L’Italia deve definire un quadro strategico a medio e lungo termine chiaro e coerente, puntando a ridurre le emissioni di gas serra del 50% entro il 2030 e di oltre l’80% al 2050 rispetto al 1990 e raddoppiare il contributo delle rinnovabili al 2030 attraverso l’istituzione di un Fondo nazionale per la transizione energetica alimentato con misure di carbon pricing, compresa una carbon tax progressiva. <p> <p>L’Italia è uno dei Paesi europei più esposti ai rischi del cambiamento climatico e ha un interesse strategico alla riduzione della dipendenza dalle importazioni di combustibili fossili. Quando servirebbe accelerare il passo in questo settore, l’Italia sta rallentando nelle politiche per il clima: le emissioni di gas serra nel 2015 sono aumentate (+2,8%), per il 2016 non ci sono ancora dati definitivi ma stime di un lieve calo. Gli investimenti nelle rinnovabili sono dimezzati negli ultimi 4 anni: da 3,6 Mld nel 2013 a soli 1,7 Mld nel 2016. Nei primi 8 mesi del 2017 la produzione di elettricità da fonti rinnovabili è scesa ancora del 5% rispetto al 2016. Le emissioni specifiche di CO2 per KWh, dopo essere calate per molti anni, hanno ripreso a crescere.<p> <p> <p> <p>3. Puntare sull’economia circolare per superare il modello lineare di spreco e alto consumo di risorse <p> <p>Per ottenere questo risultato occorre recepire rapidamente il pacchetto economia circolare e rifiuti, incentivare la riduzione della produzione di rifiuti, migliorare la riciclabilità dei prodotti e svilupparne il mercato, rendere residuali incenerimento e discarica.<p> <p>Nel 2016 la raccolta differenziata dei rifiuti urbani ha raggiunto il 52,5%. Il riciclo è al 47,7% e lo smaltimento in discarica è sceso al 25% con 7,4 Mton (la metà del 2010). Vi sono diverse Regioni che superano ormai il 60% di raccolta differenziata (Veneto, Trentino Alto Adige, Lombardia, Friuli Venezia Giulia, Emilia Romagna, Sardegna e Marche) ma ve ne sono 4 che sono ancora sotto il 35% (Sicilia, Molise, Calabria e Puglia). Nel 2016 gli imballaggi avviati al riciclo sono arrivati a 8,5 Mton pari al 67,1% (obiettivo UE 55%); la raccolta della frazione organica è cresciuta di 450 mila tonnellate ed è arrivata a 6,5 Mton. La forte crescita delle raccolte e del riciclo non è accompagnata da corrispondenti sbocchi di mercato con difficoltà in particolare per le plastiche e per la carta. <p> <p> <p> <p>4. Attivare un Piano nazionale per la rigenerazione urbana, supportato con gli strumenti e gli indirizzi della green economy <p> <p>Per raggiungere l’obiettivo, attivare percorsi diffusi di rigenerazione green delle città. Il Piano nazionale per la riqualificazione delle aree urbane degradate e il “bando periferie” hanno attivato progetti in 120 città per un importo totale di 2,1 miliardi. C’è un certo fermento di iniziative, ma se si confrontano le città italiane con altre città europee si registra, tuttavia, un certo ritardo. Per esempio, nessuna città italiana ha mai vinto o è stata inserita nella rosa dei finalisti dell’European Green Capital Award, istituito dalla Commissione Europea nel 2010. <p> <p> <p> <p>5. Far cambiare direzione alla mobilità urbana dando priorità nell’allocazione degli investimenti pubblici nelle infrastrutture in favore della mobilità urbana e prevedere divieto di immatricolazione per le auto diesel e benzina al 2030.  <p> <p>L’Italia è fra i Paesi europei con il numero più alto di decessi prematuri annuali causati dall’inquinamento atmosferico: oltre 90.000, 1.500 per milione di abitanti. Sono migliorate le tecnologie, ma il traffico è rimasto elevato e le emissioni reali delle autovetture diesel e benzina sono risultate maggiori di quelle dichiarate. L’Italia è il Paese europeo con il tasso di motorizzazione privata più alto, con oltre 600 autoveicoli, a benzina e diesel, ogni 1000 abitanti.<p> <p> <p> <p>6. Assicurare lo sviluppo di un’agricoltura sostenibile, di qualità e multifunzionale fermando il consumo di suolo agricolo e con misure di adattamento al cambiamento climatico e promuovendo e tutelando l’agricoltura italiana orientata alla qualità e alla sicurezza. <p> <p>L’Italia è il secondo esportatore di biologico al mondo, dopo gli USA, con 1,6 Mld di euro nel 2015. L’Italia è in testa anche per prodotti agroalimentari certificati nel 2016, con ben il 27,5% del totale europeo, davanti alla Francia con il 22,6%. La superficie agricola totale è diminuita negli ultimi 20 anni del 24% e l’aumento degli eventi climatici estremi (siccità e alluvioni) stanno recando danni rilevanti all’agricoltura.<p> <p> <p> <p>7. Promuovere l’elevata qualità ecologica quale fattore decisivo per il successo delle imprese italiane attraverso una riforma della fiscalità in chiave green riallocando le agevolazioni dannose per l’ambiente, indirizzando meglio la digitalizzazione, al centro del Programma di Industria 4.0, per dare impulso allo sviluppo della green economy. <p> <p>Le imprese della green economy in Italia hanno ormai un peso rilevante. Il 42% delle imprese italiane è collocabile nella green economy. <p> <p> <p> <p>8. Tutelare e valorizzare il capitale naturale e i servizi eco-sistemici come asset per la qualità del benessere e il futuro dell’economia.  <p> <p>Il consumo di suolo va fermato. Il sistema delle aree protette ha un’estensione di 9,5 milioni di ettari, il 21% della superficie terrestre. L'Italia è uno dei Paesi europei più ricchi di biodiversità. Negli ultimi sessanta anni la superficie forestale nazionale si è triplicata, circa 11.1 milioni di ettari, il 37% del territorio nazionale. Dal 2012 gli incendi in Italia hanno bruciato 38 mila ettari di boschi all’anno, dal 1 gennaio al 25 ottobre 2017 c’è stata un’impennata con 135.323 ettari di boschi bruciati. Il consumo di suolo è passato dal 2,7% negli anni ’50 (8 mila km²) al 7,6% (23 mila km²) del 2016. <p> <p> <p> <p>9. Investire nella gestione delle acque per assicurare una risorsa strategica, per eliminare gli sprechi e ridurre i rischi di alluvioni. Promuovere il riutilizzo.  <p> <p>L’estate 2017 è stata la seconda più calda dal 1800 con 2,5° sopra media, con un ammanco di pioggia del 40% rispetto al periodo 1971-2000 (CNR-ISAC). Nel 2015 è andato disperso il 38,2% dell’acqua potabile immessa nelle reti di distribuzione, con un peggioramento rispetto al 2012, quando era il 35,6% (ISTAT, Focus 2017). Il 22% delle condotte ha più di 50 anni. Il territorio italiano esposto a pericolosità elevata di alluvione è pari a 12 mila km² con 1,9 milioni di abitanti e a pericolosità media di 24 mila km² con 5,9 milioni di abitanti. Secondo l’Agenzia Europea per l’Ambiente, tra il 1980 e il 2015 l'Italia ha subito danni per 65 miliardi di euro a causa di eventi climatici estremi. <p> <p> <p> <p>10. Rendere più efficaci le politiche pubbliche <p> <p>La transizione alla green economy richiede impegnative e coerenti riforme e maggiore impegno delle amministrazioni pubbliche che devono operare, a tutti i livelli, con maggiore celerità ed efficacia. Il settore pubblico deve diventare un riferimento per le buone pratiche, le migliori tecniche e i migliori standard. Le pubbliche amministrazioni vanno qualificate e rafforzate, mobilitando e valorizzando le professionalità e le risorse migliori. Occorre rendere verdi tutti gli acquisti delle pubbliche amministrazioni, riconoscendo anche i costi e i benefici ambientali nella valutazione delle offerte più vantaggiose. Per affrontare le sfide impegnative di questa transizione occorre un maggiore impegno della ricerca pubblica, della formazione scolastica e universitaria e del supporto tecnico all’implementazione e alla diffusione dell’eco-innovazione. <p> <p><p> <p> <p> <p> <p> <p><p> <p> <p><p> <p>", "time": "2017-11-10T00:00:00+01:00", "type": "scienza"}
{"title": "Mind the Gap: accelerare sull’adattamento ", "url": "https://www.lastampa.it/2017/11/09/scienza/mind-the-gap-accelerare-sulladattamento-GRykm1OvlCpXGaMpDN0tGI/pagina.html", "review": "", "content": "<p> <p>Centinaia e centinaia di side event in una Conferenza sul Clima che vede i cosiddetti “attori non statali” protagonisti. Ancora non ha aperto l’enorme padiglione di #WeAreStillIn, quasi 3.000 stati, città, aziende università statunitensi che si considerano tuttora parte dell’Accordo di Parigi, ma nella cosiddetta Bonn Zone si elabora la strategia per gli anni a venire da diverse prospettive. Non manca nulla, ci sono persino le lezioni di yoga nel padiglione dell’India, dalle 5 del pomeriggio, per riprendersi dalla grande fatica, anche fisica, che ogni conferenza comporta: chilometri macinati per percorrere le distanze tra la Bula Zone (la zona riservata ai negoziati e a delegati e persone accreditate) e la Bonn Zone, aperta a un pubblico più ampio: almeno una ventina di minuti di cammino. <p> <p><p> <p>Grande affollamento al padiglione del WWF #PandaHub, con un programma di incontri davvero ricchissimo, alcuni dei quali sono visibili in streaming e registrati su Facebook. L’intento è quello di far incontrare persone, organizzazioni e istituzioni diverse. <p> <p><p> <p>Tra gli eventi più partecipati, quello che ha visto protagoniste le donne e la cura degli Oceani. Potete ascoltare la registrazione qui (dal minuto 4:53).<p> <p><p> <p>E a proposito di donne, c’è anche chi ha fatto le pulci alle liste dei partecipanti, scoprendo che in media, le delegazioni degli Stati alla COP di quest’anno sono per il 62 per cento uomini e per il 38 per cento donne. Il team UK è al 67 per cento femminile al 33 per cento maschile, mentre la delegazione statunitense è solo per il 38 per cento femminile. Tre paesi hanno inviato delegazioni tutte femminili alla COP23: Lettonia (cinque delegate), Albania (quattro) e Guyana (quattro). Al contrario, cinque paesi hanno inviato delegazioni interamente maschili: Libia (undici), Mauritius (quattro), Repubblica di Moldova (tre), Corea del Nord (tre) e Somalia (tre). <p> <p><p> <p><p><p><p><p><p> <p><p> <p>Mentre i negoziati entrano nel vivo, e cominciano i gruppi informali (cioè chiusi alla stampa e alcune volte anche agli osservatori), escono report di notevole valore e interesse. Per esempio quello dell’Unep, il programma ambientale delle Nazioni Unite, sul GAP sull’Adattamento, che fa seguito a quello reso noto la scorsa settimana sul GAP sulle emissioni. Il GAP è la distanza dall’obiettivo. Sulle emissioni sappiamo che se anche venissero mantenuti i primi impegni di riduzione degli Stati saremmo sulla traiettoria dei 3 gradi centigradi, per questo dobbiamo tutti aumentare gli impegni, a cominciare dai paesi che hanno più contribuito al cambiamento climatico in atto, quelli di più antica industrializzazione. Del resto, secondo alcune proiezioni la Cina potrebbe raggiungere il proprio obiettivo dieci anni prima del previsto, ponendosi in una posizione di leadership ancora più marcata dai tentativi di controtendenza dell’Amministrazione Trump.<p> <p><p> <p>Esiste anche una distanza sull’Adattamento, vale a dire la nostra capacita’ di far fronte al cambiamento climatico ormai in atto e inevitabile, posto che aumenti della temperatura superiori a 1,5-2 gradi, rendono l’adattamento economicamente e tecnicamente difficile, se non impossibile. <p> <p><p> <p>Il Gap cui si riferisce l’UNEP parlando di adattamento, però, non è solo sulle strategie, i piani e gli interventi, ma anche sulla possibilita’ di comparare e valutare tali misure all’interno dell’accordo di Parigi e della Convenzione sul Clima. Al momento non ci sono metodi condivisi, ma questi possono essere trovati rispettando la prospettiva nazionale e spesso locale degli interventi. Tra i metri di valutazione sicuramente ci dovrebbero essere gli SDGs, cioè gli Obiettivi di Sviluppo Sostenibile sino al 2030, il cui spirito è proprio quello di favorire azioni sinergiche che diano risposte tenendo conto degli aspetti ambientali, sociali ed economici in modo integrato.<p> <p><p> <p>Mentre non si è ancora spenta l’eco della manifestazione di sabato, dove oltre 25 mila persone hanno chiesto che si dica basta da subito al peggiore dei combustibili fossili, il carbone, c’è attesa per la Strategia Energetica nazionale italiana che, almeno sullo stop al carbone entro il 2025, dovrebbe finalmente porre il nostro Paese tra quelli da additare a esempio.<p> <p><p> <p>* Responsabile Clima ed Energia del WWF Italia <p> <p><p> <p> <p> <p> <p> <p><p> <p> <p><p> <p>", "time": "2017-11-09T07:52:45+01:00", "type": "scienza"}
{"title": "A Bonn arrivano gli americani… e vogliono attuare l’Accordo di Parigi ", "url": "https://www.lastampa.it/2017/11/10/scienza/a-bonn-arrivano-gli-americani-e-vogliono-attuare-laccordo-di-parigi-MwQ8EM3QKXMpaM2u90Ns5I/pagina.html", "review": "", "content": "<p> <p>Mentre anche qui a Bonn si attende l’annuncio italiano sull’intenzione di chiudere tutte le centrali a carbone entro il 2025 –la Strategia Energetica Nazionale che dovrebbe confermare questa intenzione sarà resa nota oggi, e l’Italia potrebbe assurgere a Paese indicato a esempio a livello globale - l’attività della società civile e degli attori non statali è ulteriormente salita, perché sono arrivati gli… americani.<p> <p><p> <p><p><p><p><p><p> <p><p> <p>Avete letto bene, gli americani: non quelli che stanno pensando di uscire dall’Accordo di Parigi, loro ci sono già; invece, sono arrivati in forze i leader del clima, gli Stati, le città le aziende, le università e i gruppi religiosi che si sentono pienamente impegnati a rispettare l’Accordo di Parigi. Rappresentano 130 milioni di persone e 6,2 trilioni –trilioni!- di dollari del PIL statunitense . Hanno aperto lo US Climate Action Center, un padiglione enorme ed autonomo, tra la zona dei negoziati e quella degli eventi della società civile: collocazione invero simbolica, perché anche la società civile contribuisce all’iniziativa, a cominciare dal WWF USA. Alla presentazione e all’evento iniziale, ieri, c’erano tantissime persone. Gli incontri, con un programma fittissimo, si potranno seguire anche in streaming sulla pagina https://www.wearestillin.com/cop23 .<p> <p><p> <p>* Responsabile energia e clima WWF Italia  <p> <p> <p> <p> <p> <p><p> <p> <p><p> <p>", "time": "2017-11-10T05:32:00+01:00", "type": "scienza"}
{"title": "Sen, molti passi avanti. Ma manca il salto finale ", "url": "https://www.lastampa.it/2017/11/12/scienza/sen-molti-passi-avanti-ma-manca-il-salto-finale-aXsdjoUjdnpaAhHiqYzldM/pagina.html", "review": "", "content": "<p> <p>Fuori il carbone, rilancio delle rinnovabili, riduzione dei consumi e ruolo centrale del gas. Questi gli indirizzi della Strategia Energetica Nazionale, presentata venerdì 10 novembre dai ministri Calenda e Galletti. Si tratta certamente di una discontinuità rispetto al precedente documento del 2013. E lo dimostrano le critiche dei sostenitori dei fossili che lamentano l’assenza di attenzione alla produzione nazionale di idrocarburi. Ma, certo, si potrebbe e dovrebbe fare di più.<p> <p>Vediamo dunque come si intendono allineare gli obiettivi italiani con quelli europei che prevedono per la fine del prossimo decennio una riduzione del 40% delle emissioni climalteranti rispetto al 1990, una quota del 27% di fonti rinnovabili e un taglio del 30% dei consumi energetici.<p> <p><p> <p>Il segnale più netto viene dalla chiusura delle centrali a carbone entro il 2025 in sintonia con una tendenza internazionale che ha già visto analoghe decisioni da parte di Regno Unito, Francia, Olanda e Finlandia, in un contesto di più generale riduzione dei consumi del carbone (nel mondo -4% nell’ultimo biennio). La produzione persa, 43 TWh nel 2015, potrebbe essere completamente sostituita dalla crescita del contributo delle rinnovabili. <p> <p><p> <p>Secondo la SEN, nel 2030 le tecnologie «green» dovranno coprire il 55% dei consumi elettrici, un valore più alto rispetto al 49% indicato nel documento messo in consultazione sei mesi fa. Questa revisione era prevedibile e avrebbe potuto essere anche più incisiva. Significativa in questo senso la richiesta alla Commissione Europea da parte dell’Enel e altre utility di innalzare l’obiettivo delle rinnovabili al 2030 dal 27 al 35%, un target che implicherebbe sul versante elettrico una quota verde superiore al 60%. Come cambiano i tempi.<p> <p><p> <p>Ma per raggiungere i risultati indicati nella SEN occorre una chiara discontinuità rispetto al rallentamento delle rinnovabili registratosi degli ultimi cinque anni, avviando una decisa crescita dell’eolico e del fotovoltaico. Particolarmente significativo il balzo in avanti previsto per il solare che dovrebbe triplicare la sua produzione da 23 a 72 TWh/a, un risultato ottenibile solo decuplicando l’attuale livello delle installazioni. Dai 369 MW del 2016 si dovrà quindi in poco tempo passare a valori annui di 3.000-3.500 MW con impianti abbinati a batterie. <p> <p><p> <p>A differenza però della passata esplosione consentita da incentivi elevatissimi, questi obiettivi potranno essere raggiunti con un limitato sostegno economico nei primi anni e successivamente eliminando gli incentivi grazie al crollo dei prezzi del fotovoltaico e dei sistemi di accumulo. Tre quarti dei MW potrebbero essere realizzati sulle superfici di edifici e capannoni e il resto con impianti in siti industriali abbandonati, cave e discariche dismesse, aree militari non più utilizzate, bacini idroelettrici e superfici non coltivate. Servono però nuove norme che facilitino la realizzazione degli impianti e che consentano di valorizzare i servizi alla rete. Per esempio va subito consentita la possibilità di distribuire alle famiglie l’elettricità prodotta sui tetti dei condomini.<p> <p><p> <p>Un altro ambito decisivo affrontato dalla SEN è quello dei trasporti e dell’edilizia. Si tratta di comparti che, secondo gli impegni europei, nel 2030 dovranno garantire un terzo delle emissioni in meno rispetto al 2005, mentre con le politiche attuali il taglio si fermerebbe al 24%. <p> <p><p> <p>In entrambi i casi vanno avviate non solo politiche di riduzione della CO2, ma previsti interventi in grado anche di ridare fiato al mondo produttivo. Parliamo infatti della necessità di passare dai miglioramenti su singoli appartamenti alla riqualificazione spinta di interi edifici e quartieri, anche utilizzando forme avanzate di industrializzazione e digitalizzazione. Nella SEN si accenna alla necessità della «deep renovation» ma senza troppa convinzione, come dimostra la limitata ambizione nella riduzione dei consumi finali al 2030, solo 6 Mtep per l’edilizia. Non vengono inoltre menzionate le notevoli opportunità per il mondo delle imprese offerte da modelli innovativi di intervento sperimentati con successo all’estero, come Energiesprong. <p> <p><p> <p>La stessa cosa vale per i trasporti, con poche righe dedicate alla mobilità elettrica e con l’indicazione di una possibile diffusione di «quasi 5 milioni di auto» nel 2030. Un obiettivo che potrebbe essere decisamente più elevato. Ma soprattutto sarebbe stata necessaria l’indicazione di una data limite per la vendita di automobili a benzina/diesel come hanno fatto Francia e Regno Unito.<p> <p><p> <p>Trapela un certo imbarazzo ad approfondire questa transizione, considerato il noto scetticismo di FCA. Eppure, analogamente al comparto delle costruzioni, occorrerebbe una seria politica per favorire un ruolo delle imprese italiane in un mercato destinato ad esplodere nel prossimo decennio ed evitare di essere magari costretti ad importare auto elettriche cinesi.<p> <p><p> <p>Un settore che vede invece una forte attenzione nella SEN è quello del gas, in particolare nella realizzazione di nuove infrastrutture. Queste però andrebbero attentamente analizzate nell’ambito di una più incisiva politica dell’efficienza e delle rinnovabili e in coerenza con gli scenari di decarbonizzazione al 2050. Il rischio concreto è quello del possibile sottoutilizzo di importanti investimenti. <p> <p><p> <p>Un allegato specifico è infine rivolto alla metanizzazione della Sardegna. Considerando che l’isola ha un enorme potenziale di fonti rinnovabili in grado di garantire il soddisfacimento del 100% della domanda elettrica entro il 2040 e la copertura dell’insieme dei consumi energetici entro il 2050, sarebbe stato interessante valutare una diversa strategia basata su soluzioni spinte in grado di fare dell’isola l’avanguardia della transizione energetica, oltre ad offrire significative ricadute occupazionali.<p> <p> <p> <p> <p> <p><p> <p> <p><p> <p>", "time": "2017-11-12T11:36:04+01:00", "type": "scienza"}
{"title": "Italia, carbone addio ", "url": "https://www.lastampa.it/2017/11/12/scienza/italia-carbone-addio-0oY8YM3MaRuqLk8rBG0lGN/pagina.html", "review": "", "content": "<p> <p>Positive reazione a Bonn all’impegno italiano di uscire dal carbone entro il 2025 <p> <p>Anche alla COP23 di Bonn sul Clima è arrivato l’eco della dell’impegno «politico» italiano di uscire dal carbone entro il 2025. Dopo che 6 paesi su 7, al G7 a presidenza italiana, hanno tenuto duro sull’Accordo di Parigi, un altro momento di visibilità internazionale, in positivo, per il nostro Paese. <p> <p><p> <p>Gli osservatori stranieri sanno che per ora si tratta di una promessa, che vanno adottati tutti i passi normativi perché diventi realtà. Pure, qui a Bonn di carbone si discute molto: è il combustibile fossile più inquinante, a più alte emissioni di CO2, su cui si investe meno che in passato anche in Paesi tradizionali grandi consumatori, come la Cina. E’ anche il primo combustibile fossile il cui uso deve terminare presto, se vogliamo perseguire davvero l’obiettivo dell’Accordo di Parigi di rimanere entro 1,5 gradi centigradi di riscaldamento globale. Per questo, i Paesi meno dipendenti dal carbone devono iniziare a fare la loro parte, cioè a fissare una data di uscita, il più presto possibile, anche per avere le carte in regola per dialogare con i grandi consumatori. <p> <p><p> <p>Devo dire che il WWF ha avuto nei ministri Galletti e Calenda un ascolto attento e molto reattivo. Non la pensiamo sempre allo stesso modo sul percorso per decarbonizzare l’Italia, specie sul ruolo del gas, e come WWF riteniamo ancora timido anche l’approccio all’azzeramento delle emissioni. La Strategia Energetica Nazionale non è stata pensata con una traiettoria a lungo termine di azzeramento delle emissioni al 2050, in modo da adeguare le tappe intermedie (come il 2030) a tale obiettivo. Pure, sono stati fatti progressi significativi e il phase out del carbone per la produzione di energia elettrica (e speriamo non solo) è un grande passo in avanti, specie accoppiata al 55% di rinnovabili nel settore elettrico.<p> <p><p> <p>Il tono un po’ ultimativo del ministro Calenda nella conferenza stampa sappiamo essere parte del suo carattere: però non abbiamo intenzione di fare sconti sulla necessità di capire come limitare al massimo le infrastrutture del gas. Oggi che la transizione è iniziata, investire in un combustibile fossile, benché un po’ meno inquinante del carbone, vorrebbe dire condannarsi a una dipendenza difficile da eliminare; soprattutto, che finirebbero per pagare i consumatori, per di più senza ritorno. Non è nostro costume dire no per partito preso: ma occorre definire bene le esigenze, e poi fare le liste. Anche perché più rinnovabili vuol dire meno fabbisogno non solo di carbone, ma anche di gas, con vantaggi indubbi anche dal punto di vista della dipendenza energetica.<p> <p><p> <p>Da domani il WWF è determinato a fare in modo che quello che nella brochure sulla SEN viene descritto come un «impegno politico» diventi realtà: lo dobbiamo a tutti quei cittadini che in questi anni si sono battuti contro il carbone, a coloro che ne hanno subito le conseguenze sulla propria salute, ai gruppi e alle associazioni che con noi hanno chiesto la fine del carbone. Abbiamo elaborato rapporti e commissionato studi per consigliare le misure da prendere, non solo detto no: si può indicare un carbon floor price nazionale, vale a dire un prezzo aggiuntivo per le emissioni di CO2 da aggiungere a quello, attualmente troppo basso, dello schema ETS della UE; si può stabilire un limite di emissioni, in modo da tagliare fuori i combustibili che emettono troppo CO2 e le centrali inefficienti. Ora vorremmo vedere una politica che persegue quello che decide. Molti dubbi dobbiamo ancora chiarirci, e metteremo la SEN tra le letture serali dei prossimi giorni. Per intanto, siamo certi che sentiremo ancora parlare dell’impegno italiano di uscita dal carbone («Phase out» in inglese) qui a Bonn. <p> <p> <p> <p> <p> <p><p> <p> <p><p> <p>", "time": "2017-11-12T11:48:37+01:00", "type": "scienza"}
{"title": "Gas e petrolio bloccano di nuovo la riforma dei Parchi ", "url": "https://www.lastampa.it/2017/11/13/scienza/gas-e-petrolio-bloccano-di-nuovo-la-riforma-dei-parchi-wiv5MpeAqmywP5fdI5MnfK/pagina.html", "review": "", "content": "<p> <p>Non sono bastate le modifiche fatte alla Camera in materia di attività minerarie perché la legge di riforma dei Parchi naturali, attualmente in mano al Senato, passasse indenne dal giudizio del ministero dello Sviluppo economico e della Ragioneria di Stato. Il testo, così com’è scritto, determina incertezza per le attività di estrazione di gas e petrolio e causa un buco nelle casse dello Stato a cui occorre rimediare. Dopo un iter lungo sette anni, il rischio è che il provvedimento resti impigliato tra le commissioni competenti senza vedere mai la luce. <p> <p><p> <p>Facciamo un passo indietro. A giugno la Camera ha licenziato il disegno di legge che aggiorna e modifica la legge 394/91 sulle aree naturali protette, dopo un lungo percorso costato non poche polemiche e qualche compromesso con le lobby industriali e ambientaliste. Il risultato finale è un testo che, in materia di autorizzazioni per l’estrazione di gas e petrolio, vieta ogni nuova attività nel territorio del parco e in quelle che definisce “aree contigue”, mentre tutela le operazioni già in corso a patto che le società petrolifere versino un contributo economico una tantum all’ente parco. <p> <p><p> <p>Una soluzione che non è piaciuta a diverse associazioni ambientaliste, in primis il Wwf, che per questo e per altri motivi definisce la legge “un passo indietro” rispetto alla tutela della natura. “Non parlerei di compromessi – specifica però Ermete Realacci, presidente della commissione Ambiente alla Camera – Con quell’emendamento il testo semmai ribadisce una situazione che c’è già attualmente”. Il riferimento è alla Val D’Agri, che è di fatto l’unica area (tra i 24 parchi nazionali italiani, che rappresentano il 10 per cento del territorio italiano) in cui coesistono un parco naturale e delle attività estrattive. Un tesoretto che frutta alle casse della Regione Basilicata circa 53 milioni di euro all’anno. C’è poi il discorso delle aree contigue, che interessa invece le attività nei pressi del Parco del Cilento, che per come è redatta oggi la legge andrebbero definite insieme alle Regioni. A quanto pare è proprio su questo aspetto che si è arenata la discussione. C’è infatti una relazione tecnica del ministero dello Sviluppo economico che evidenzia alcune interferenze tra le aree oggetto di divieto e le attività in essere e rileva che potrebbero esserci delle perdite economiche per le casse dello Stato se al testo di legge non si apportano delle modifiche. <p> <p><p> <p>Dal Mise assicurano che le valutazioni riguardano solo le “attività minerarie ad oggi esistenti” e non le nuove autorizzazioni. La relazione non è ancora arrivata in Senato, eppure i relatori sanno bene di cosa di tratta. Per la commissione Bilancio, che dovrà formulare un parere sulla base di questi dati tecnici, non è una questione di merito ma solo economica: “Si potrà scegliere se coprire le entrate mancanti oppure se modificare la norma”, spiega il relatore in commissione Mauro Del Barba. Mentre in commissione Ambiente, il relatore Massimo Caleo garantisce: “All’interno della legge che modifica la 394 non ci sarà nessun ampliamento di concessioni, neanche un secchio di petrolio e gas in più”. Ma le attività esistenti non erano già tutelate? “Evidentemente le modifiche apportate dalla Camera hanno determinato incertezza – continua Caleo – e a noi toccherà fare chiarezza, modificando il testo su due punti: il primo relativo alle aree contigue e il secondo sul finanziamento a Ispra, che comporta maggiori oneri per lo Stato. Non so dirle ancora come lo modificheremo ma dovendo intervenire approfitteremo per fare ulteriori correzioni e miglioramenti”. <p> <p><p> <p>Viene da pensare che il problema sia legato alla formulazione inesatta di alcuni passaggi, che potrebbero generare cortocircuiti nella loro applicazione, ma resta il paradosso che una legge considerata dagli ambientalisti più radicali troppo “filo industria” sia ora bloccata perché non abbastanza tutelante delle attività industriali. E ora che tutto il testo è di nuovo in discussione, si apre una finestra anche per le richieste di quelle associazioni che criticano l’impianto generale della legge. Approvata la finanziaria, che oggi concentra su di sé tutta l’attenzione del parlamento, i relatori promettono di riprendere la discussione. “Mi auguro che entro questa legislatura ci sarà il tempo per una lettura definititiva senza ulteriori modifiche anche da parte della Camera”, dice ottimista Caleo. <p> <p><p> <p>Intanto, mentre tutto è fermo intorno alla questione delle estrazioni di idrocarburi – che forse è utile ricordare, è normata dal resto della legislazione vigente che già tutela su questi temi le aree protette – la Federazione italiana dei parchi si sta mobilitando per sollecitare l’approvazione della riforma. FederParchi ha preparato un appello da presentare al Governo, sostenuto da un centinaio di firme fra presidenti, dirigenti di Parco e sindaci. “Dispiace perché sono anni che si lavora a questa riforma che contiene tantissimi aspetti utili e importanti per i parchi”, spiega il presidente Giampiero Sammuri. Di 24 parchi nazionali soltanto 6 hanno gli organi direttivi completi, tra presidenza, consiglio e direzione. Una situazione che blocca lo sviluppo di molte attività e che con la nuova legge verrebbe risolta. “Un parco deve porre delle limitazioni per la tutela della biodiversità. Non riguarda solo le estrazioni petrolifere, ma anche le altre attività industriali e lo sviluppo urbanistico. Se lo Stato per una valutazione politica decide di salvaguardare il 10 per cento del suo territorio [a tanto ammontano le aree dei parchi naturali, ndr] per tutelare la natura, le altre attività si svilupperanno nel restante 90 per cento”. In ballo c’è un potenziale economico enorme, non solo per rafforzare le attività imprenditoriali che già esistono – tra agricoltura, commercio e ristoranti che secondo Unioncamere animano oltre 68mila imprese – ma anche per svilupparne di nuove in un contesto di tutela del patrimonio naturale. <p> <p> <p> <p> <p> <p><p> <p> <p><p> <p>", "time": "2017-11-13T16:31:54+01:00", "type": "scienza"}
{"title": "Glifosato, da Bruxelles stop temporaneo al rinnovo dell’autorizzazione ", "url": "https://www.lastampa.it/2017/11/15/scienza/glifosato-da-bruxelles-stop-temporaneo-al-rinnovo-dellautorizzazione-8yyXUrMCGVpUJa191a5SFK/pagina.html", "review": "", "content": "<p> <p>Non c’è accordo sul glifosato, almeno per il momento. Il 9 novembre a Bruxelles, la riunione del Comitato degli Esperti si è infatti conclusa con un nulla di fatto. La maggioranza qualificata necessaria per approvare la proposta di rinnovare l’autorizzazione del glifosato per altri cinque anni, avanzata dalla Commissione UE, non è stata raggiunta. Nove paesi, tra cui Italia e Francia, hanno infatti votato contro, chiedendo la messa al bando definitiva della sostanza, giudicata cancerogena dallo IARC -istituto internazionale di ricerca sul cancro. <p> <p><p> <p>Ma la decisione è solo rimandata, i tempi sono ristretti e la Commissione non ha molto margine di manovra: la licenza per l’utilizzo del glifosato scade il 15 dicembre. <p> <p><p> <p>Una situazione delicata che vede la Commissione farsi forza del parere di due agenzie europee di regolazione, ESFA e ECHA, che hanno giudicato il glifosato non pericoloso. Un parere cui fa ombra il recente scandalo dei ‘Monsanto Papers’, che ha evidenziato tracce di collusione tra le agenzie europee e gli interessi dell’industria agrochimica. Intanto la Monsanto, multinazionale principale produttrice di prodotti a contenuto di glifosato, è sul piede di guerra e già minaccia azioni legali contro l’UE in sede di Corte di giustizia per scongiurare un blocco improvviso della produzione. <p> <p><p> <p>Se il fronte dei Paesi è spaccato, la posizione del Parlamento Europeo è chiara: una risoluzione del 24 ottobre scorso ha richiesto l’immediata eliminazione del glifosato per uso domestico e un divieto totale in Europa entro il 2022. L’opinione pubblica sembra essere dello stesso avviso: sono un milione trecentomila le firme raccolte in Europa per chiedere una legge che metta definitivamente al bando l’erbicida. Tutto ciò ha contribuito a bloccare il rinnovo decennale dell’autorizzazione e ad aprire una seria discussione in seno all’UE, anche grazie al traino e alla posizione assunta dal governo italiano. <p> <p><p> <p>Intanto la Coalizione Italiana #StopGlifosato ha espresso soddisfazione per il mancato raggiungimento della maggioranza qualificata attraverso le parole della portavoce Maria Grazia Mammuccini: “Il governo italiano anche questa volta ha confermato la giusta posizione. Adesso è fondamentale che promuova un’azione diplomatica per poter raggiungere una maggioranza qualificata sull’ipotesi più restrittiva”. Nonostante ciò, continua Mammuccini, “il rischio che non possiamo correre è che la decisione finale sia demandata alla sola Commissione”. <p> <p><p> <p>Uno scenario preoccupante quanto mai verosimile. La decisione slitta dunque al 27 novembre, quando la Commissione porterà la richiesta in sede di comitato d’appello. Se anche in quella sede la maggioranza qualificata venisse a mancare la Commissione potrà in ogni caso procedere senza l’ok dei paesi membri. <p> <p><p> <p> <p> <p> <p> <p><p> <p> <p><p> <p>", "time": "2017-11-15T00:00:00+01:00", "type": "scienza"}
{"title": "Innovazione amica dell’ambiente: il premio di Legambiente alle imprese green ", "url": "https://www.lastampa.it/2017/11/14/scienza/innovazione-amica-dellambiente-il-premio-di-legambiente-alle-imprese-green-E6mv9UggjeFQD4eenMclRK/pagina.html", "review": "", "content": "<p> <p>Dai campi di pomodori all’asfalto urbano, dalle reti energetiche ai network di persone, dalla rigenerazione edilizia al riuso degli scarti, dai processi industriali alle dinamiche comunitarie. La sostenibilità ambientale è ormai un valore e una necessità trasversale a ogni settore. È per questo che Legambiente, sulla scorta del concetto di green society di cui la stessa associazione si è fatta promotrice, ha ampliato negli anni il campo di interesse del premio “Innovazione amica dell’ambiente”, allargandosi dal settore industriale a una serie di esperienze di comunità e benefit corporation, capaci di portare l’approccio sostenibile nella vita sociale. <p> <p><p> <p>Giunto alla quindicesima edizione, il Premio viene assegnato questa mattina, 14 novembre, presso l’Acquario Civico di Milano a 14 realtà – tra imprese, startup, cooperative e comunità fisiche o virtuali – selezionate fra gli oltre cento candidati che hanno partecipato al bando pubblico chiuso il 30 aprile scorso.<p> <p><p> <p>Sette le categorie, in cui si sono andate a cercare innovazioni di prodotto, di processo, di sistema o di servizi che avessero come obiettivo il miglioramento della sostenibilità ambientale: suolo, agricoltura e sistemi alimentari; mobilità sostenibile; abitare in comunità smart; edilizia e rigenerazione urbana; economia circolare; società benefit e benefit corporation; sistemi e comunità energetiche.<p> <p><p> <p>Tra tutte, la più presente è senz’altro la categoria dell’economia circolare. La società Iterchimica, ad esempio, si è aggiudicata il riconoscimento con un nuovo additivo per produrre asfalto al 100% riciclato, partendo dai resti delle demolizioni di vecchie pavimentazioni stradali e senza aggiunta di bitume o aggregati come ghiaia o sabbia, consentendo così risparmio di materia prima e di energia. In ambito edilizio, la Catalyst produce invece mattoni compressi a freddo, derivati dal marmo rigenerato e da scarti di demolizioni o escavazioni e a loro volta riciclabili al 100%. Ricicla olio vegetale esausto la Cooperativa “Felici da matti”, e, riprendendo un’antica tradizione calabrese, ne fa poi sapone solido o detergenti per la casa, aromatizzati con oli essenziali biologici dei bergamotto, limone, citronella e eucalipto. Sempre in ambito di economia circolare opera anche Mercatino Srl, una rete in franchising di intermediazione dell’usato che conta 185 punti vendita e applica la metodologia LCA (Life Cycle Assessment) per analizzare quanto si riduce l’impatto ambientale riutilizzando i beni di seconda mano.<p> <p><p> <p>Per il settore dell’agricoltura e della filiera alimentare, il plauso di Legambiente va alla società Green Code, incubata nel green hub Manifattura di Rovereto: la società trentina ha sviluppato un fitofarmaco naturale per rallentare la maturazione della frutta dopo la raccolta, allungando così la “shelf life” dei prodotti ortofrutticoli, abbattendo gli sprechi e risparmiando energia elettrica per i frigoriferi. <p> <p><p> <p>Nel campo mobilità sostenibile si sono invece fatte notare la modenese Energica Motor Company, grazie alle sue motociclette elettriche ad alte prestazioni e dotate di VCU o Vehicle Control Unit, un vero e proprio “cervello” che monitora e gestisce batteria e consumi, e la Edisonweb con MVMant, un sistema di mobilità urbana intelligente composto da veicoli che circolano su linee fisse con servizio su richiesta (in pratica, una sintesi fra autobus e taxi), che verrà sperimentato come progetto pilota a Dubai.<p> <p><p> <p>Fondamentale per la sostenibilità ambientale è intervenire in ambito edilizio, soprattutto quando si parla di climatizzazione. Meritato dunque il premio della startup Teon, che produce pompe di calore idrotermiche ad alta temperatura, per riscaldamento e raffrescamento “rinnovabile” di grandi edifici. Di tubature per impianti idrici si occupa invece Tubus System, che ha sviluppato un sistema per rinnovare i tubi senza bisogno di demolizione e senza generare macerie (e disagi).<p> <p>Altro capitolo imprescindibile è l’energia. In questo settore WeForGreen Sharing ha portato il modello cooperativo, costruendo una rete comunitaria che unisce le persone attorno alla produzione e al consumo di energia rinnovabile senza il bisogno di installare un impianto sul tetto della propria casa.<p> <p><p> <p>Parlando di comunità smart, due sono le realtà premiate da Legambiente: il comune sardo di Barrali, che ha trasformato la raccolta differenziata in un gioco a premi, in cui i cittadini guadagnano “ecopunti” per accedere a fine anno a sconti in bolletta, e Casa Netural a Matera, il primo coworking rurale d’Italia.<p> <p><p> <p>Infine, un ambito che sta crescendo negli ultimi anni anche in Italia, quello delle società benefit. Due le società premiate per lo sviluppo di sistemi gestionali: Cycle2Work, ideato da Mondora (che lo sta sperimentando al suo interno) è un progetto per incentivare l’utilizzo della bicicletta o dei piedi come mezzo di trasporto preferito per recarsi al lavoro, attraverso un sistema di registrazione degli spostamenti e “rimborsi chilometrici”; “Better Products for a Better Tomorrow” di Nativa si rivolge invece alle filiere di prodotto, creando una piattaforma collaborativa per tutti gli attori che contribuiscono allo sviluppo di un determinato prodotto, così da migliorarne gli impatti ambientali e sociali fin dalla fase di design.<p> <p><p> <p>Il Premio è patrocinato dal Ministero dell’Ambiente e della Tutela del Territorio e del Mare e dalla rappresentanza in Milano della Commissione Europea, è sostenuto da Fondazione UPS. Collaborano inoltre Fondazione Cariplo, Fondazione CON IL SUD, Fondazione RIUSO, Fondazione SODALITAS, Chimica verde BIONET, CONAI, Consiglio Nazionale degli Architetti, Fondazione Lombardia per l’Ambiente, Kyoto Club, IED Torino, IEFE Bocconi, Ufficio Sostenibilità del Politecnico di Milano, Scuola Superiore Sant’Anna di Pisa e Symbola. <p> <p> <p> <p> <p> <p><p> <p> <p><p> <p>", "time": "2017-11-14T00:00:00+01:00", "type": "scienza"}
{"title": "A Milano torna “Giacimenti Urbani” ", "url": "https://www.lastampa.it/2017/11/16/scienza/a-milano-torna-giacimenti-urbani-0ScD64zevF6UNGH8r23wnK/pagina.html", "review": "", "content": "<p> <p>Dal 17 al 19 novembre alla Cascina Cuccagna di Milano non perdete Il Mercato Circolare di Giacimenti Urbani , manifestazione alla 5° edizione che propone nuove prospettive a chi tiene al Pianeta e vuole rispettarlo. <p> <p><p> <p>Il rispetto passa attraverso la prevenzione con scelte e acquisti consapevoli, come quelli proposti dal Green Market, tutti sotto il segno della sostenibilità e in materiali biodegradabili, riciclabili o riciclati, senza trascurare qualità ed estetica: dai cosmetici freschi e ricaricabili e agli alberi di Natale in cartone, fino agli occhiali ricavati dagli snowboard e i cappelli in ri-cachemire. <p> <p><p> <p><p><p><p><p><p> <p><p> <p>Non solo market, ma anche molti laboratori per bambini e adulti, dove imparare a riparare, con la ciclofficina e il restart-party, ma anche l’antica arte giapponese del kintsugi per ridare onore alle ceramiche di pregio con inserti d’oro. Ma anche a trasformare i nostri potenziali rifiuti con l’upcycling, da ombrello rotto a borsa, da tappo di sughero a pannello, piuttosto che a dar loro una nuova destinazione con il riuso e il riciclo. Presso il Punto d’incontro della Cascina si ritirano scarpe da ginnastica da smaltire grazie al progetto Esosport che le trasforma in pavimentazioni, gomitoli di lana, ombrelli rotti, tappi di plastica e sughero, fuori presso il Centro Ambientale Mobile di Amsa apparecchi elettrici ed elettronici (pile, smart-phone etc. ) e l’olio alimentare esausto ( solo sabato). <p> <p><p> <p>Dall’azione alla soluzione: da non perdere la proiezione del video Dalla parte del mare di Francesco Malingri, con interventi sul problema del marine litter negli oceani; gli appuntamenti Bookcity sui Materiali circolari e l’architettura sostenibile e Cosa è successo a Bonn per Cop23?, con Andrea Di Stefano, Stefano Caserini e Barbara Meggetto. E ancora uno sguardo ai soggetti che stanno lavorando nelle periferie milanesi per contrastare il degrado e favorire l’inclusione con la presentazione dello stato dell’arte dei progetti vincitori del Bando alle periferie del Comune di Milano. <p> <p><p> <p><p><p><p><p><p> <p><p> <p>E all’arte, con 3 mostre che passano attraverso la consapevolezza - con 21st Century Beach - mostra fotografica di Rosanna Maiolino, dedicata ai rifiuti spiaggiati, la ribellione al sistema; Brandalism at Cop21 per COP23 - 30 opere di Guerrilla art fatte da artisti europei in occasione di COP21 a Parigi nel 2015 e il passaggio all’azione - L’eterno ritorno, in natura non esistono scarti ma solo risorse - a cura di Giacimenti Urbani, parla di prevenzione e offre una panoramica sui materiali biodegradabili già disponibili sul mercato in alternativa a materiali critici. Sabato e domenica pomeriggio castagne in cortile. <p> <p><p> <p>Per informazioni, info@giacimentiurbani.eu <p> <p><p> <p> <p> <p> <p> <p><p> <p> <p><p> <p>", "time": "2017-11-16T00:00:00+01:00", "type": "scienza"}
{"title": "Clima, alla COP di Bonn nasce l’alleanza per lo stop al carbone ", "url": "https://www.lastampa.it/2017/11/17/scienza/clima-alla-cop-di-bonn-nasce-lalleanza-per-lo-stop-al-carbone-prVSYPFam2NRimhPQkNJNO/pagina.html", "review": "", "content": "<p> <p>Lo avessero detto a Charles Dickens non ci avrebbe creduto. Il carbone, forza della rivoluzione industriale inglese e del cambiamento climatico, con le sue emissioni caliginose è il fondale costante di tanti suoi romanzi. In Tempi Difficili l’aria densa di polveri nere avvolge costantemente i personaggi, facendoli tossire senza requie. Eppure il luogo dove si svolgono i fatti, Coketown, la “città del carbone”, con la sua nebbia malsana derivata dal combustibile fossile, oggi potrebbe diventare un simbolo definitivo del passato. <p> <p><p> <p>La notizia arriva dalle sale della conferenza sul clima di Bonn a quasi due anni di distanza. Un manipolo di una decina di ministri dell’ambiente annuncia la prima alleanza per porre fine al carbone come fonte di energia elettrica. Il tutto entro il 2025. Domani praticamente.<p> <p><p> <p>«Oggi nasce il gruppo Powering Past Coal, con l’obiettivo di fermare la produzione di energia elettrica da carbone», afferma con il tono delle grandi occasioni Claire Perry, ministro inglese per il clima e l’industria, in una sala piena di giornalisti.<p> <p><p> <p>«Ridurre l’uso di carbone è una priorità vitale per ogni paese, in quanto il carbone è la fonte più inquinante per produrre energia. Il Regno Unito metterà fuori legge le centrali a carbone entro il 2025. Questo annuncio è un punto di svolta fondamentale nella lotta per il clima», continua Perry.<p> <p><p> <p>Questa alleanza di 25 paesi e regioni, che in italiano è stata rinominata “Alleanza globale per l’elettricità oltre il carbone”, è guidata proprio dal Regno Unito, che sul carbone ha costruito le sue sorti. Al punto da esaurire ogni miniera del paese. E spingersi nelle ex colonie per estrarne di nuovo, dopo aver ucciso di “mal d’aria” migliaia di minatori. <p> <p><p> <p>Ma gli inglesi non sono soli. Con Canada, Francia, Messico, Finlandia e Nuova Zelanda, c’è anche l’Italia, che per una volta non rimane in disparte. «Saremo fuori dal carbone entro il 2025», ha annunciato il ministro Galletti, presente all’evento. «Abbiamo costruito la SEN su obbiettivi ambientali basati sull’Accordo di Parigi, includendo questo obiettivo. Questa decisione va nella direzione di ridurre le emissioni del 40%, raggiungere una quota del 28% di energie alternative sui consumi complessivi al 2030 rispetto al 17,5% del 2015, raggiungendo per il solo consumo elettrico una quota del 55%. Chiudere le centrali a carbone scosterà 3 miliardi. Ma è una scelta necessaria »<p> <p><p> <p>Gli obiettivi sono ambiziosi: si punta ad includere altri cinquanta stati entro la prossima conferenza sul clima, la Cop24, che si terrà nella cittadina polacca di Katowice, già nel dicembre 2018. «Serve uno sforzo condiviso per il successo»,, spiega il ministro canadese dell’ambiente Christine McKenna. E per il 2020 il sogno è vedere la maggioranza dei paesi, inclusa la Cina. <p> <p><p> <p>Niente Usa, per carità. Almeno fino alle prossime elezioni il carbone non si tocca. Il team Trump, arrivato alla COP23 martedì 14 aveva addirittura organizzato un evento per promuovere King Coal, il carbone come mezzo per sconfiggere la povertà. Mettendo per una volta d’accordo subito tutti i paesi presenti sul cattivo gusto dell’iniziativa. «Promuovere il carbone ad un summit sul clima è come promuovere il tabacco ad un forum sul cancro», ha commentato tranchant l’ex sindaco di NY Michael Bloomberg. IN segno di protesta all’alleanza anti-carbone si sono subito aggiunti gli stati dell’Oregon e Washington che hanno deciso di fare da soli, senza aspettare la Casa Bianca.<p> <p><p> <p>Attualmente le emissioni di carbone contribuiscono a circa il 40% del totale dei gas serra. L’alleanza dunque potrebbe accelerare gli impegni per raggiungere gli obiettivi preposti dall’Accordo di Parigi per tenere l’aumento medio delle temperature globali sotto 1,5°C. Non solo. Oltre gli impatti climatici ci saranno anche impatti diretti sulla salute dell’uomo. «Secondo varie ricerche ogni anno muoiono quasi un milione di persone in tutto il mondo per l’inquinamento diretto generato da miniere e centrali a carbone», ha commentato la portavoce di Italian Climate Network, Francesca Mingrone.<p> <p><p> <p>Enel condivide il phase-out progressivo e ragionato del carbone, che vedrà convolte le ultime quattro centrali ancora completamente attive, Civitavecchia, Brindisi, Fusina e Sulcis. Ma, spiega in una nota «è urgente definire oggi strategie a lungo termine, evitando soluzioni temporanee che porterebbero a costose revisioni nei prossimi decenni».<p> <p><p> <p>«Decisione inutile e costosa» tuona, quasi in maniera scontata, Andrea Clavarino, presidente di Assocarboni. nessun paese può fare phase-out di carbone e nucleare simultaneamente. Questa decisione non cambierà le emissioni e ci renderà più dipendenti dal gas naturale».<p> <p><p> <p>Soddisfatte le ONG. «Siamo francamente orgogliosi che il nostro Paese abbia co-promosso questa alleanza» dichiara Mariagrazia Midulla, responsabile clima WWF Italia. «Ci aspettiamo che l’Italia si assicuri di avere tutte le carte in regola, dando immediatamente il via alle politiche e alle misure necessarie per mantenere il proprio impegno di chiudere con il carbone entro il 2025. Il nostro paese può diventare un buon esempio internazionale»<p> <p> <p> <p> <p> <p><p> <p> <p><p> <p>", "time": "2017-11-17T00:00:00+01:00", "type": "scienza"}
{"title": "Una app per fare Citizen Science ", "url": "https://www.lastampa.it/2017/11/20/scienza/una-app-per-fare-citizen-science-Rkh2VL5WVvVrilNdkJ63IP/pagina.html", "review": "", "content": "<p> <p>È capitato a molti di noi, almeno una volta, di soffermarsi a fotografare un bel fiore, una farfalla che ci incuriosisce, un albero sotto cui ci siamo seduti. La foto poi rimane per anni nel cellulare o finisce su qualche social e presto la dimentichiamo. Non ci è mai venuto in mente che proprio con quella foto potremmo incidere nei processi decisionali del luogo in cui viviamo e addirittura del nostro Paese. Eppure è proprio così, grazie ad una semplice app gratuita. Si chiama CSMON-Life ed è stata elaborata nell’ambito di uno dei primi progetti italiani di Citizen Science, di cui sabato 11 novembre sono stati presentati i primi risultati nella splendida cornice della tenuta presidenziale di Castel Porziano a Roma. In tre anni sono state raccolte 25.000 segnalazioni, mobilitati 3.000 studenti di 150 scuole, e migliaia di cittadini da ogni regione di Italia hanno contribuito al primo grande censimento “partecipato” della natura in Italia.<p> <p><p> <p>Singoli cittadini, studiosi, appassionati, scuole, gruppi organizzati, chiunque può scaricare questa app e utilizzarla per inviare le proprie segnalazioni relative alle specie vegetali ed animali obiettivo del progetto: una volta validati da un team di esperti, questi dati hanno a tutti gli effetti valore scientifico e vengono inseriti nel database del Network nazionale sulla biodiversità (Nnb), promosso e utilizzato dal ministero dell’Ambiente come base informativa per le proprie politiche ambientali. Come ha sottolineato all’incontro di Castel Porziano Andrea Monaco della Direzione Ambiente e Sistemi naturali della Regione Lazio, partner del progetto, «la conoscenza è il punto base per impostare strategie di gestione».<p> <p><p> <p>  <p> <p> <p> <p> <p><p> <p> <p><p> <p>", "time": "2017-11-20T00:00:00+01:00", "type": "scienza"}
{"title": "La COP23 di Bonn? Non è stata inutile ", "url": "https://www.lastampa.it/2017/11/21/scienza/la-cop-di-bonn-non-stata-inutile-pMU9IRMGhSmLJAgio7xGeO/pagina.html", "review": "", "content": "<p> <p>La ventitreesima conferenza dell’Onu sui cambiamenti climatici - la COP23 di Bonn - si è conclusa all’alba di sabato, dopo una notte di trattative che, onestamente, è sembrata più un omaggio ai riti dell’ecodiplomazia che altro. Le questioni più importanti sul tappeto avevano infatti trovato una soluzione già il giorno prima. E a volte questa baroccaggine delle procedure delle Nazioni Unite sembrano dare ragione a chi considera eventi del genere un inutile spreco di risorse - una COP costa al Paese ospitante circa 200 milioni - e di tempo. Ma provate a pensare un mondo senza accordi multilaterali: sarebbe un mondo senz’altro peggiore. <p> <p><p> <p>Comunque questa Conferenza è stata di transizione, più dimessa e meno partecipata del solito, in cui forse la cosa più importante è stata la preparazione all’appuntamento dell’anno prossimo. Un appuntamento davvero cruciale quello del 2018. Infatti quando a Parigi, sulla spinta dei movimenti ambientalisti, si aggiunse in extremis, nell’Accordo che sarebbe stata firmato da lì a poche ore, la clausola per la quale le linee guida per aggiornare gli impegni nazionali sarebbero state discusse sin dal 2018, quello fu considerato un bel successo da quelli più preoccupati per la sorte del Pianeta. Perché era già chiaro allora che gli impegni con cui tutti i Paesi si erano presentati a Parigi non erano affatto sufficienti ad evitare che la temperatura globale non salisse oltre i 2 gradi, anzi si mantenesse al di sotto di 1,5 come auspicato dagli scienziati dell’IPCC (Intergovernmental Panel on Climate Change). E quindi l’accelerazione della revisione fu considerata molto importante. <p> <p><p> <p>Ma nessuno in quel momento pensò che quell’appuntamento dovesse capitare proprio in Polonia: la bestia nera, in Europa, di chi vuole “decarbonizzare” l’economia. Intanto bisogna considerare che il Paese ospitante le conferenze dell’Onu ne ha anche la Presidenza e può quindi svolgere un ruolo rilevante nell’indirizzare le trattative e la loro conclusione. Fu così a Parigi. E lo è stato anche qui a Bonn che ospitava in maniera straordinaria una Conferenza la cui Presidenza era delle Isole Fiji (non in grado di ospitare un evento del genere). La presidenza di Fiji ha sostenuto con successo lo sforzo dei paesi poveri di porre al centro della trattativa di queste due settimane il tema dei finanziamenti che i paesi poveri dovrebbero ricevere da quelli ricchi. <p> <p><p> <p>Un tema su cui si è sempre un po’ ciurlato nel manico. Loro, i ricchi, è dal 2009 che si sarebbero impegnati a trovare, entro il 2020, 100 miliardi di dollari annui allo scopo, e la loro OCSE sostiene che sono già arrivati a 113. Peccato che gli altri, i poveri, con gli studi più affidabili per la verità, dicono che non è affatto vero. Che tuttalpiù saranno forse 50, che calcolare i prestiti come finanziamenti è vergognoso. Per non parlare poi del fatto che loro, i ricchi, investono in “mitigazione” (tecnologie per ridurre le emissioni), ma gli altri, i poveri e più a rischio, vorrebbero intanto i soldi per l’”adattamento” per difendersi da fenomeni meteorologici estremi sempre più frequenti, dall’innalzamento del livello dei mari, dall’avanzare della desertificazione.<p> <p><p> <p>Insomma la presidenza gioca un ruolo importante. Allora che i polacchi abbiano scelto come luogo della prossima COP una città in piena regione mineraria a 300 km a sud-ovest di Varsavia non sembra certo di buon auspicio. D’altra parte i polacchi in Europa svolgono attivamente il ruolo di freno di ogni iniziativa avanzata su rinnovabili, efficienza, riduzione emissioni proprio per difendere il loro carbone. <p> <p><p> <p>Da qui il lavorio a Bonn per preparare documenti che rendano più difficili marce indietro guidate da Varsavia. Uno sforzo che sembra riuscito. In cui per una volta la delegazione italiana, forte della scelta di fuoriuscire dalla produzione di energia elettrica da carbone entro il 2025 contenuta nella SEN (Strategia Energetica Nazionale), ha svolto un ruolo positivo schierandosi con la parte più avanzata dell’Europa e partecipando, ad esempio, al lancio dell’Alleanza globale per lo stop al carbone. <p> <p><p> <p>Ed è proprio in Europa che nei prossimi mesi ai giocherà la partita decisiva: se non si innalzeranno tutti i target attualmente in discussione per il 2030 il tempo finirà e gli obiettivi di Parigi rischieranno di diventare irraggiungibili. Noi nel frattempo saremmo impegnati nella campagna elettorale. Senza spingersi a volersi paragonare alla Germania, dove in queste ore nella trattativa per la formazione del nuovo governo sono solo due i temi decisivi, migranti e cambiamenti climatici, è possibile chiedere a chi si candida, da solo o in compagnia a governare il Paese, di provare a dare dovuta attenzione e formulare proposte e magari persino a dividersi anche su questioni legate alla lotta contro i cambiamenti climatici e che allo stesso tempo sono decisivi nella nostra vita quotidiana? A dichiarare esplicitamente che si vuole cambiare strada rispetto a quella percorsa negli ultimi tre anni che hanno visto nel nostro Paese fermare la corsa delle rinnovabili e aumentare le emissioni di anidride carbonica?<p> <p><p> <p>Si vedrà, augurandosi di essere smentiti nel proprio scetticismo così che, se davvero come pare possibile, la COP26 del 2020 si terrà in Italia potremo svolgere un ruolo da protagonisti, e non da comprimari.<p> <p><p> <p>* Ecologista, fondatore di Green Italia  <p> <p> <p> <p> <p> <p><p> <p> <p><p> <p>", "time": "2017-11-21T00:00:00+01:00", "type": "scienza"}
{"title": "All’Acquario di Genova le meduse killer di plastica ", "url": "https://www.lastampa.it/2017/11/22/scienza/allacquario-di-genova-le-meduse-killer-di-plastica-BdQOCEd1geGvUW5oDPyb6K/pagina.html", "review": "", "content": "<p> <p>All’Acquario di Genova sono arrivate le “meduse killer”. I biologi della struttura le hanno battezzate ironicamente Plasticobursa medusoides e, come si evince dal nome, l’apparenza inganna: sembrano meduse ma in realtà sono sacchetti di plastica.<p> <p><p> <p>“È una vasca provocatoria – spiega Giorgio Bertolina, AD Costa Edutainment - con queste plastico-meduse vogliamo sensibilizzare il pubblico sul fatto che ogni anno 10 milioni di tonnellate di plastica finiscono negli oceani e i sacchetti ingannano tartarughe, uccelli marini, pesci che li ingeriscono scambiandoli per meduse. La nuova vasca fa da cornice alla mostra interattiva An Ocean Free Of Plastic, allestita nel padiglione dei cetacei e visitabile fino al 10 dicembre 2017”. <p> <p>È una mostra itinerante e dopo Copenaghen, Tallinn, Lisbona e Malta, arriva a Genova, unica tappa italiana. La realizzazione si deve al Dipartimento di Stato Usa, Commissione Europea, Acquario di Copenaghen e Ong Plastic Change. <p> <p><p> <p><p><p><p><p><p> <p><p> <p>Il percorso espositivo consegna ai visitatori un triste verdetto: nuotiamo in un mare di plastica. La vita media di un sacchetto è di 12 minuti e ogni anno gettiamo nella spazzatura 1 miliardo di bottiglie che impiegano 400 anni per degradarsi. Per il World Economic Forum, dal 2015, nei mari risultano 150milioni di tonnellate di plastica e, se non si invertirà la tendenza, nel 2025 saranno 250 e nel 2050 addirittura 850, superando il numero di pesci.<p> <p><p> <p>“Al largo delle Hawaii si trova la Great Pacific garbage pack, la chiazza d’immondizia più grande del mondo - racconta Kelly Degnan, Vice Capo Missione dell’Ambasciata degli Stati Uniti d’America - la risposta di questa mostra è suggerire comportamenti quotidiani sostenibili, come usare bottiglie d’acqua o sacchetti riutilizzabili, acquistare cosmetici privi di microplastiche o raccogliere i rifiuti abbandonati”.<p> <p><p> <p><p><p><p><p><p> <p><p> <p>“Una volta in mare la plastica si frammenta in microplastica. Gli animali la ingeriscono, la accumulano nei tessuti, e attraverso la catena alimentare, la plastica si trasmette di pesce in pesce, fino al piatto della nostra tavola” ricorda Nicola Costa, Presidente Fondazione Acquario di Genova.<p> <p><p> <p>Ma esiste una microplastica ancora più subdola ed è quella dei granuli di plastica abrasiva contenuti nel dentifricio, nel bagnoschiuma e nei prodotti cosmetici; ad esempio, una crema esfoliante può contenere fino a 350mila granuli.<p> <p><p> <p><p><p><p><p><p> <p><p> <p>“Ai bambini insegniamo a proteggere la natura, ma c’è un animale per il quale lottiamo per la sua estinzione ed è proprio la plastico-medusa che abita tutti i mari del mondo ed è fonte di nutrimento per moltissime specie. Il nostro impegno è che presto diventi solo un ricordo”, conclude Bertolina.<p> <p><p> <p><p><p><p><p><p> <p><p> <p> <p> <p> <p> <p><p> <p> <p><p> <p>", "time": "2017-11-22T00:00:00+01:00", "type": "scienza"}
{"title": "“Socially Made in Italy”, un’opportunità per le detenute ", "url": "https://www.lastampa.it/2017/09/25/scienza/socially-made-in-italy-unopportunit-per-le-detenute-Vbcj7LKLJYWcrP8jDTX5nO/pagina.html", "review": "", "content": "<p> <p>11 laboratori artigianali d’eccellenza in 11 diversi istituti penitenziari d’Italia; 60 detenute e 10 detenuti impiegati; una cooperativa sociale, Alice, che ha festeggiato 25 anni di attività a sostegno del reintegro dei detenuti; la recidiva che si abbassa al 10% quando le persone in carcere sono avviate a una attività lavorativa. Questi sono i dati che descrivono una realtà e un progetto sociale. “Ogni anno - racconta Concetta Lattanzio, Direttore Comunicazione di Engineering - partecipiamo a decine e decine di eventi, seminari, stand, fiere e ogni volta, insieme ai nostri interventi, presentiamo materiali di comunicazione che parlano di noi: roll-up, banner, pannelli, quasi sempre in PVC, che riportano la nostra immagine, i nostri slogan, il numero dei dipendenti, delle sedi, le società del Gruppo, i Paesi in cui lavoriamo. Sono materiali che spesso finiscono nei magazzini, oppure, come abbiamo dimostrato con la collaborazione con Socially Made in Italy, possono avere una seconda possibilità”. <p> <p><p> <p>E così, grazie al lavoro delle detenute del carcere di Venezia, i PVC prodotti da Engineering si sono trasformati in bellissime borse e articoli eco-friendly presentati durante l’ultimo Kick-Off aziendale. “Abbiamo recuperato, misurato, pulito, inscatolato e spedito tutto al carcere di Venezia - continua Lattanzio - E tutto ha un significato che va ben al di là della semplice volontà di conservare per riusare materiali. Soprattutto perché il ricavato della vendita degli oggetti rivitalizzati sarà investito per finanziare dei corsi di formazione per le giovani detenute che potranno così costruirsi una professionalità e un futuro.” <p> <p><p> <p>La detenzione femminile in Italia rappresenta meno del 5% del totale della popolazione detenuta (2.140 circa le carcerate) ed è presente in cinque Istituti esclusivamente femminili (Trani, Pozzuoli, Roma Rebibbia, Empoli, Venezia-Giudecca) e 52 sezioni femminili. L’esigua percentuale delle donne in carcere rende “meno visibile” il contesto detentivo delle donne, che vivono in una realtà fatta e pensata nella struttura, nelle regole, nelle relazioni, nel vissuto da e per gli uomini. Le donne non solo vivono in condizioni peggiori - spiega Caterina Micolano, Project Manager della Cooperativa Alice - ma hanno anche molte meno opportunità formative e ricreative dei colleghi uomini. Ed è per questo che i nostri primi laboratori sono stati pensati per dare loro una opportunità”. <p> <p><p> <p>Sartoria, laboratori che creano accessori in PVC, pelle e cuoio a marchio “malefatte”, un laboratorio di cosmetici, un orto biologico, una serigrafia per t-shirt del commercio equo e solidale, collaborazioni con artigiani esperti e grandi brand, un sistema produttivo (Sigillo) certificato dal Ministero di Giustizia che attesta il rispetto dei contratti sindacali di categoria. Tanto hanno messo in piedi nella cooperativa sociale investendo nelle persone, nel loro potenziale. “Grazie al sostegno di esponenti del made in Italy e dell’alta moda, che hanno creduto nel nostro progetto - continua Micolano - abbiamo potuto fare un upgrade di competenze importante che ci ha portato a vedere trasformati gli oggetti ricostruiti in veri e proprio prodotti di design”. Lavorazioni eccellenti fatte con materiali di scarto prodotti dall’industria della moda e che andrebbero semplicemente a inquinare in caso di smaltimento. “Le loro produzioni - conclude Lattanzio - raccontano di impegno, etica e cura per l’ambiente: ogni loro produzione è speciale poiché porta con sé la storia delle mani che l’hanno lavorata, fatta di passati tortuosi, presenti di impegno e attese di futuri migliori”. Seconde possibilità. Seconde vite. Spesso migliori delle prime. <p> <p><p> <p><p> <p> <p> <p> <p> <p><p> <p> <p><p> <p>", "time": "2017-09-25T00:00:00+01:00", "type": "scienza"}
{"title": "Rural Festival Toscana, un’edizione da record ", "url": "https://www.lastampa.it/2017/09/24/scienza/rural-festival-toscana-unedizione-da-record-3cKUW148YYek71d25c1OXO/pagina.html", "review": "", "content": "<p> <p>Oltre una trentina gli agricoltori e gli allevatori che hanno preso per la gola con le loro specialità il folto pubblico che lo scorso weekend del 16 e 17 settembre ha visitato la seconda edizione del Rural Festival Toscana a Gaiole in Chianti (SI). Dopo il successo della quarta edizione del Rural Festival Emilia a Rivalta di Lesignano de’ Bagni (PR) presso l’Agricola Rosa dell’Angelo il primo weekend di settembre, anche la tappa toscana del Rural Festival conferma e rinnova il successo del debutto dello scorso anno. <p> <p><p> <p>La cittadina senese, centro vinicolo di villeggiatura in cui già nel Duecento si teneva il mercato delle merci e oggi conosciuta in tutto il mondo per l’Eroica, la manifestazione cicloturistica non competitiva che si corre la prima domenica di ottobre su biciclette rigorosamente d'epoca, sarà sempre più associata anche al Rural Festival e alla biodiversità agricola territoriale. Una mostra-mercato che ha portato ad assaggiare e a conoscere sapori autentici e produzioni di qualità di Emilia Romagna e Toscana per fare squadra in nome della biodiversità. Un risultato che ha superato ogni più rosea aspettativa, come confermano entusiasti organizzatori e produttori, alcuni dei quali già nel primo pomeriggio della domenica hanno fatto registrare il tutto esaurito della propria merce. Un caleidoscopio di profumi, aromi e sapori dimenticati hanno deliziato i numerosissimi visitatori, toscani, italiani e non, che non hanno mancato l’appuntamento desiderosi di conoscere, approfondire e gustare prodotti provenienti da antiche cultivar vegetali e antiche razze animali, spesso portate avanti di generazione in generazione con sacrificio ma anche con tanta passione. E non mancano giovani produttori partiti con progetti interessanti volti a recuperare e a valorizzare ciò che è stato abbandonato in precedenza, dandogli nuova dignità: la lavorazione della lana di pecora Cornigliese e il recupero della canapa come tessuto naturale o la coltivazione e vinificazione di uva Sangiovese. <p> <p><p> <p>  <p> <p> <p> <p> <p><p> <p> <p><p> <p>", "time": "2017-09-24T00:00:00+01:00", "type": "scienza"}
{"title": "Le multinazionali e i cambiamenti climatici. Chi rema contro? ", "url": "https://www.lastampa.it/2017/09/26/scienza/le-multinazionali-e-i-cambiamenti-climatici-chi-rema-contro-gV8pvz2bodcGoOl9VMeMjP/pagina.html", "review": "", "content": "<p> <p>Dopo l’Accordo di Parigi che ha segnato un momento di svolta sul piano politico e diplomatico, ma che deve ancora produrre piani e strategie adeguate all’obiettivo, come si posizionano le grandi multinazionali sul tema dei cambiamenti climatici? Un recente rapporto - Corporate Carbon Policy Footprint  - cerca di rispondere a questa domanda analizzando: se le aziende sono allineate agli obiettivi dell’Accordo o quanto invece pongano ostacoli; l’intensità di questo impegno, sia a favore che contro le politiche pro clima; la capacità delle aziende di influenzare il dibattito politico e l’opinione pubblica.<p> <p><p> <p>Ne emerge un quadro interessante dei 250 più grandi gruppi multinazionali, 200 sarebbero “neutri”, come se stessero alla finestra. Ben 35 sono quelli che “remano contro” e invece 15 avrebbero un rating favorevole alle politiche climatiche.<p> <p><p> <p>Se poi si entra nel dettaglio, tra le multinazionali più aggressivamente contro le politiche per la salvaguardia del clima troviamo aziende petrolifere come le Koch Industries e la Exxon assieme a Chevron, BP e Total, gruppi della chimica come BASF, Dow Chemical e Bayer. Nel versante dei gruppi classificati nel versante di quelli che frenano le politiche climatiche troviamo, con un rating meno severo anche ENI e Fiat Chrysler – e vari gruppi automobilistici: Ford, Daimler, BMW, Renault.<p> <p><p> <p>Sul versante dei gruppi che invece mostrano un rating positivo a favore delle politiche del clima, troviamo Apple, Unilever e Ikea, assieme a un gruppo di colossi energetici con Enel seguita da National Grid, Iberdola, EnBW, EDP e EDF. Altri colossi come Coca Cola e Nestlè, stanno nel gruppo delle aziende con un rating proclima assieme a Tesla, cui si deve un contributo importante allo sviluppo dell’auto elettrica.<p> <p><p> <p>Questa “mappatura” dell’influenza sulle politiche climatiche ci dà un quadro abbastanza chiaro delle forze in campo. Che il settore Oil&amp;Gas sia diciamo “naturalmente” contro le politiche del clima è abbastanza ovvio – uscire dall’epoca delle fonti fossili vuol dire innanzitutto governare il declino necessario di questi settori - e le attività di alcune di queste aziende, pensiamo ai finanziamenti di Exxon agli “scettici” del clima e la lobby dei petrolieri Koch. Il segno che siamo in una fase di cambiamento d’epoca è rappresentato dal gruppo di aziende elettriche, Enel in testa, tra quelle che spingono a favore delle politiche del clima. E’ questa la registrazione di un fatto storico: aziende elettriche da sempre dipendenti dal settore estrattivo – carbone, gas naturale, prodotti petroliferi – hanno oggi un ruolo del tutto nuovo grazie alla prospettiva – che è concreta e fattibile nell’arco di poche decadi - di basare tutta o in gran parte la produzione sulle fonti rinnovabili. <p> <p><p> <p>La “rivoluzione energetica” necessaria a rispondere alla sfida climatica, richiede un massiccio spostamento di investimenti nel settore delle rinnovabili – e la creazione di maggiore occupazione rispetto ai settori fossili – e altrettanto importanti investimenti in efficienza energetica. Per fare questo bisogna accelerare un processo già in atto per altre ragioni e cioè l’elettrificazione progressiva degli usi energetici da coprire in uno scenario 100% rinnovabile. Questa evoluzione necessaria è oggi resa possibile dai costi in caduta delle tecnologie rinnovabili e dall’aumento della loro efficienza. Ma va governata e strutturata in modo da coglierne anche i benefici occupazionali, industriali e di innovazione.<p> <p><p> <p>Dunque. mettere al centro il sistema elettrico, basarlo sulle fonti rinnovabili e aumentare l’efficienza in tutti settori di utilizzo: questa è la base di una strategia energetica che al 2050 dovrebbe sostanzialmente decarbonizzare l’economia. Riusciremo in Italia ad avere una strategia all’altezza della situazione? O, utilizzando i risultati del rapporto, rimarremo a metà strada con la spinta positiva di Enel bilanciata da quella negativa di ENI e Fiat Chrysler che frenano?<p> <p><p> <p>* Direttore Greenpeace Italia <p> <p> <p> <p> <p> <p><p> <p> <p><p> <p>", "time": "2017-09-26T09:20:50+01:00", "type": "scienza"}
{"title": "World Tourism Day: 10 regole per un viaggio sostenibile ", "url": "https://www.lastampa.it/2017/09/27/scienza/world-tourism-day-regole-per-un-viaggio-sostenibile-CsBaDpovC2pTcJRgcIWthL/pagina.html", "review": "", "content": "<p> <p>Usare meno carta, visitare le città a piedi o in bici, rispettare le tradizioni locali e scegliere souvenir artigianali: in occasione del World Tourism Day che si celebra il 27 settembre, e che quest’anno sarà dedicato al Turismo Sostenibile in concomitanza con l’Anno Internazionale del Turismo sostenibile per lo sviluppo, Volagratis.com pubblica il decalogo del viaggiatore green. Per metterlo in pratica, propone offerte volo+hotel per volare in tre città premiate con l’European Green Capital Award: Lubiana , Copenaghen  e Stoccolma .<p> <p><p> <p><p><p><p><p><p> <p><p> <p>1. Riutilizzare gli asciugamani  <p> <p>Sono numerosi gli hotel che nelle stanze lasciano un messaggio per gli ospiti: “Aiutaci a proteggere l’ambiente. Riutilizza l’asciugamano”. Il cambio degli asciugamani o delle lenzuola, effettuato su richiesta del cliente, prevede un enorme consumo di acqua, energia e detersivi: aderendo al programma di riutilizzo degli asciugamani ed evitando di farli lavare ogni mattina durante il soggiorno, si aiuterà la struttura ricettiva a ridurre i carichi di lavaggio fino al 17%. <p> <p><p> <p><p><p><p><p><p> <p><p> <p>2. Non stampare i biglietti aerei  <p> <p>Piccoli gesti quotidiani possono aiutare a limitare lo spreco delle risorse. Preparando il proprio viaggio, ad esempio, non sarà necessario utilizzare carta per stampare il biglietto aereo: tramite l’app di Volagratis.com è possibile avere a portata di mano tutte le informazioni su volo, noleggio auto e hotel.<p> <p><p> <p><p><p><p><p><p> <p><p> <p>3. Limitare gli spostamenti e ridurre le emissioni di Co2 <p> <p>È preferibile scegliere un hotel che non sia lontano dalla città o dal luogo che si intende visitare: sarà più facile godersi il soggiorno, limitando gli spostamenti e, di conseguenza, le emissioni di CO2 in atmosfera.<p> <p><p> <p><p><p><p><p><p> <p><p> <p>4. Utilizzare i mezzi pubblici e il bike sharing  <p> <p>Il modo migliore per scoprire una città è senza dubbio a piedi. In alternativa, per spostarsi all’interno della città, si possono utilizzare i mezzi pubblici o la bicicletta, controllando se in città è attivo il bike sharing, o provando a chiederla in prestito all’hotel in cui si alloggia. <p> <p><p> <p><p><p><p><p><p> <p><p> <p>5. Spegnere i condizionatori e le luci quando si lascia la stanza <p> <p>Per non sprecare risorse in hotel, ogni viaggiatore dovrebbe ricordasi di chiudere l’acqua del rubinetto quando non necessaria e di spegnere aria condizionata e luci quando lascia la camera.<p> <p><p> <p><p><p><p><p><p> <p><p> <p>6. Supportare i piccoli produttori locali <p> <p>Si può supportare il commercio e l’artigianato locale, scegliendo come souvenir da portare a casa prodotti davvero originali. L’importante è fare attenzione a non acquistare oggetti prodotti con piante o animali a rischio di estinzione, come ad esempio il corallo, gli elefanti, le tartarughe, i rinoceronti, gli orsi, le scimmie, le balene o alcuni uccelli tropicali. <p> <p><p> <p><p><p><p><p><p> <p><p> <p>7. Prediligere i piatti tipici e i prodotti del luogo <p> <p>Viaggiare significa anche conoscere le eccellenze enogastronomiche: meglio quindi provare piatti tipici del luogo, privilegiando ristoranti che utilizzano prodotti locali, a km0 e biologici.<p> <p><p> <p><p><p><p><p><p> <p><p> <p>8. Informarsi su come fare la raccolta differenziata <p> <p>Quando si viaggia non si devono lasciare a casa le buone abitudini: per questo è bene informarsi sulle modalità di raccolta dei rifiuti nel luogo di villeggiatura. Restano sempre valide regole come: appiattire le scatole o schiacciare le bottiglie di plastica per ridurre gli imballaggi, togliere nastri adesivi o punti metallici dalla raccolta di carta e cartone. <p> <p><p> <p><p><p><p><p><p> <p><p> <p>9. Scegliere destinazioni a basso impatto <p> <p>Scegliere strutture ricettive eco-friendly e pet-friendly per alloggiare, visitare riserve naturali, spiagge “bandiera blu” o comuni “bandiera arancione”, organizzare itinerari cicloturistici o percorsi a piedi, affidarsi a tour operator specializzati ed etici: sono alcune idee per favorire il turismo sostenibile e godersi la vacanza nel rispetto della natura e delle persone. <p> <p><p> <p><p><p><p><p><p> <p><p> <p>10. Rispettare i costumi, la religione e gli stili di vita <p> <p> Essere turisti “sostenibili” significa rispettare non solo l’ambiente ma anche le persone che lo abitano: per questo sarebbe importante informarsi prima di partire su usi e costumi locali, così da rispettare le regole del posto e le sue tradizioni. <p> <p> <p> <p> <p> <p><p> <p> <p><p> <p>", "time": "2017-09-27T00:00:00+01:00", "type": "scienza"}
{"title": "Dopo il solare la Cina all’assalto del mercato dell’auto? ", "url": "https://www.lastampa.it/2017/09/27/scienza/dopo-il-solare-la-cina-allassalto-del-mercato-dellauto-bRXtJmQQFJHfE9bY5uLrWM/pagina.html", "review": "", "content": "<p> <p>L’annuncio di Pechino di voler vietare, in una data ancora da definire, la vendita delle auto a benzina e diesel deve aver gettato nel panico i piani alti delle principali multinazionali del settore. E a ragione. Con 28 milioni di veicoli venduti all’anno, la Cina rappresenta quasi un terzo del mercato mondiale. Uno starnuto del paese asiatico ha conseguenze commerciali enormi. Figuriamoci il blocco delle vendite.<p> <p><p> <p>Per capire quali potranno essere le possibili evoluzioni è utile ricordare le dinamiche del fotovoltaico. Parliamo infatti, in entrambi i casi, di tecnologie “dirompenti” in grado di destabilizzare i loro rispettivi mondi, energia e trasporti.<p> <p>L’analisi del mercato del solare, esploso negli ultimi 15 anni, può aiutarci ad ipotizzare il possibile effetto “disruptive” che si innescherà nei prossimi 15 anni nel mercato dell’auto. <p> <p><p> <p>Pechino ha sostenuto efficacemente la crescita di una formidabile industria del fotovoltaico che in pochi anni è stata in grado di soddisfare una parte rilevante del mercato mondiale, mettendo in ginocchio le industrie americane ed europee del settore. <p> <p><p> <p><p><p><p><p><p> <p><p> <p>Per lungo tempo, invece, il mercato solare interno cinese è stato inesistente. La situazione si è ribaltata a partire dal 2013 quando, di fronte a prezzi drasticamente calati, la domanda interna è schizzata facendo della Cina il primo mercato al mondo. Nel 2016 la metà delle installazioni globali si sono concentrate nel paese asiatico. E la corsa è continuata quest’anno con ben 10 GW installati nel solo mese di luglio (per intenderci, la metà della potenza solare italiana).<p> <p><p> <p>Sul fronte dell’auto la storia è stata finora molto diversa. Non essendo in grado di reggere la concorrenza di società con più di un secolo di storia alle spalle, la Cina è diventata un formidabile mercato per le principali aziende. Non dovrebbe quindi sorprendere il fatto che i cinesi pensino di giocare la carta dell’auto elettrica per ribaltare la situazione.<p> <p><p> <p>Pechino, che già detiene la leadership mondiale della mobilità “fossil free”, punta infatti ad un sorpasso basato sulla trazione elettrica, bissando il successo dei 200 milioni di biciclette a pedalata assistita. Il governo ha così definito una percentuale minima delle vendite di auto elettriche/ibride da garantire già dal prossimo anno (8%), un valore destinato progressivamente a crescere, con il miraggio/incubo finale di un mercato solo “elettrico”. Questa decisione ha ovviamente preoccupato le imprese straniere che non sono in grado di far fronte ad una transizione così rapida.<p> <p><p> <p>L’impressione dunque è che la Cina intenda gestire i tempi della svolta in modo da garantire alle proprie industrie, come aveva fatto con il fotovoltaico, condizioni favorevoli per rafforzarsi, ridurre i prezzi e battere poi la competizione. <p> <p><p> <p>Un esito che però in questo caso non è scontato. Per capire le possibili evoluzioni di questo mercato va osservata con attenzione la sfida sui fronti delle batterie e della guida autonoma. <p> <p><p> <p>Mentre il prossimo anno la Tesla completerà la sua Gigafactory da 35 GWh, la Cina è già in corsia di sorpasso con una capacità produttiva di accumuli agli ioni di litio che raggiungerà i 121 GWh nel 2021. Cioè il 65% della produzione mondiale sarà in mano ai cinesi, una percentuale che, curiosamente, è molto vicina alla quota attualmente detenuta da Pechino nella produzione dei moduli fotovoltaici. Sul fronte dell’auto senza guidatore la sfida è invece più aperta considerata la notevole esperienza già accumulata da diverse aziende statunitensi anche del settore ICT.<p> <p><p> <p>In questo quadro in forte movimento, si delinea dunque un percorso inverso rispetto a quello del solare. Sarà l’enorme mercato interno a favorire la creazione di una forte industria dell’auto elettrica e poi di quella a guida autonoma. Le elevate prestazioni e i bassi prezzi consentirebbero successivamente di invadere il mercato mondiale. <p> <p><p> <p>Lo scenario sul fronte dell’auto è però ancora tutto da scrivere. Seppure con grande ritardo, infatti, le multinazionali stanno investendo decine di miliardi sull’elettrico. E la lungimiranza di Musk bilancia i ritardi di Marchionne &amp; Co. Certo, se lo scandalo Volkswagen fosse avvenuto cinque anni prima, il rapporto di forze sarebbe oggi differente. <p> <p><p> <p>Il fatto è che la l’influenza delle multinazionali dell’auto in Europa e negli Usa ha fortemente condizionato e frenato le scelte dei governi. “Il taglio delle emissioni di CO2 delle auto tra il 2021 e il 2030 non dovrebbe superare il 20%” ha chiesto l’Acea, l’associazione europea dei costruttori di auto.<p> <p><p> <p>Un cambio di rotta sembra finalmente venire dalla scelta di bloccare le vendite delle auto a combustione in un prossimo futuro, come hanno fatto Norvegia, Olanda, Regno Unito e Francia. Patetica in questo quadro l’assenza dell’Italia. <p> <p><p> <p>Ma mettiamo i riflettori sull’Europa. E’ chiaro che, sia nel mondo del solare come in quello dell’auto, la risposta dovrà essere sovranazionale. Germania e Francia avevano valutato la possibilità di lanciare un megaprogetto per la produzione di moduli fotovoltaici innovativi, avendo come riferimento il successo dell’Airbus. Quella è la strada da seguire, coinvolgendo più paesi. <p> <p><p> <p>Analogamente sul fronte della mobilità elettrica solo un’azione europea a più livelli, sul fronte della ricerca, delle sinergie produttive e delle infrastrutture di ricarica potrebbe consentire di governare con successo questa transizione. Avendo innanzitutto indicato con chiarezza la strada da percorrere: dopo il 2030 non dovrebbe essere permessa la vendita di auto a benzina (anticipando al 2025 la fine dei modelli diesel).<p> <p><p> <p>Al momento però non è questo lo scenario vincente, e si rischia così di lasciare spazio nel prossimo decennio alle agguerrite compagnie cinesi. Del resto il fatto che la Volvo, ormai di proprietà di Pechino, abbia deciso che dal 2019 venderà solo auto elettriche, rappresenta un segnale inequivocabile.<p> <p><p> <p> <p> <p> <p> <p><p> <p> <p><p> <p>", "time": "2017-09-27T00:00:00+01:00", "type": "scienza"}
{"title": "Sostenibilità, Italia bocciata su povertà, ambiente e diseguaglianze ", "url": "https://www.lastampa.it/2017/09/28/scienza/sostenibilit-italia-bocciata-su-povert-ambiente-e-diseguaglianze-v2CiXTALPJ7VsppMnlsjtO/pagina.html", "review": "", "content": "<p> <p>Italia sostenibile? Non ancora. Il nostro Paese è indietro su povertà, disoccupazione, disuguaglianze, degrado ambientale, mentre registra un miglioramento nei campi dell’educazione, della salute e dell’alimentazione, pur restando lontano dagli Obiettivi di sviluppo sostenibile (SDGs) che riguardano questi temi. Non solo. L’Italia è in ritardo nell’adozione di strategie fondamentali per garantire il benessere e un futuro alla generazione presente e a quelle che verranno, come quelle relative all’energia, alla lotta al cambiamento climatico e all’economia circolare. <p> <p><p> <p>È quanto emerge dal Rapporto 2017 dell’Alleanza Italiana per lo Sviluppo Sostenibile (Asvis), la più grande rete di organizzazioni (oltre 170) che si occupano di sostenibilità in Italia, nata all’inizio dell’anno scorso su iniziativa della Fondazione Unipolis e dell’Università di Roma `Tor Vergata´. Il Rapporto, realizzato grazie al contributo di centinaia di esperti appartenenti alle organizzazioni aderenti all’Asvis, presentato questa mattina alla Camera dei Deputati, offre una lettura della situazione dell’Italia rispetto alle diverse dimensioni dello sviluppo sostenibile. Grazie all’utilizzo di indicatori sintetici e modelli analitici innovativi, il Rapporto 2017 fornisce una visione delle tendenze in atto nelle 17 aree degli SDGs e dei possibili scenari futuri in base alle diverse politiche adottate. <p> <p><p> <p>Oggi l’Italia è molto lontana dai Paesi virtuosi come la Svezia, e nell’Unione Europea fa meglio solo di Repubblica Ceca, Spagna e Grecia. “L’Italia è fortemente in ritardo nella dimensione economica, moderatamente in ritardo per quella sociale, mentre quella ambientale risente negativamente dell’uso inefficiente delle risorse idriche e dell’alto inquinamento derivante dal settore residenziale e da quello dei trasporti”, si legge.<p> <p><p> <p>«Urge un profondo cambiamento culturale. La complessità e l’urgenza delle azioni necessarie richiede che la presidenza del Consiglio assuma il coordinamento della Strategia Nazionale per lo Sviluppo Sostenibile, trasformando il Cipe in `Comitato Interministeriale per lo Sviluppo Sostenibile´», sottolinea Enrico Giovannini, portavoce Asvis. Anche perché scenari diversi sono possibili. Grazie ad un modello sviluppato in collaborazione con la Fondazione Eni Enrico Mattei (Feem), il Rapporto mostra i risultati attesi di politiche orientate a considerare simultaneamente le dimensioni economiche, sociali e ambientali dello sviluppo e la loro efficacia per lo sviluppo del Paese da oggi al 2030, mostrando come un approccio integrato consenta di realizzare importanti sinergie rispetto all’attuazione di interventi specifici e non coordinati tra di loro. «Abbiamo introdotto nuovi modelli di analisi perché solo conoscendo i fenomeni e attuando politiche sinergiche e coordinate sarà possibile immettersi sulla strada della sostenibilità - sottolinea Giovannini - I prossimi mesi saranno decisivi, sia per completare la Strategia Nazionale per lo Sviluppo Sostenibile collegandola alla programmazione economico-finanziaria in vista del Def 2018, sia per convincere le forze politiche a inserire nelle piattaforme elettorali piani per il raggiungimento degli SDGs. Servono misure immediate e lontane dall’approccio business as usual, per migliorare il benessere, l’equità e la sostenibilità dell’Italia, e la sua posizione rispetto ai partner europei». <p> <p><p> <p>Per monitorare la situazione del Paese rispetto agli Obiettivi di sviluppo sostenibile, quest’anno l’Asvis ha introdotto una serie di strumenti statistici e analitici originali e innovativi. In particolare, sono stati costruiti, partendo dagli indicatori statistici selezionati dall’Onu e messi a disposizione dall’Istat, indicatori compositi relativi ai singoli SDGs in grado di fornire una misura sintetica e agile del percorso di avvicinamento, o di allontanamento, agli stessi. Da questa prima analisi emerge un miglioramento per nove Obiettivi (Fame e alimentazione, Salute e benessere, Educazione di qualità, Uguaglianza di genere, Infrastrutture resilienti, Modelli sostenibili di consumo, Riduzione dei gas serra per combattere il riscaldamento climatico, Tutela dei mari e Giustizia per tutti), un sensibile peggioramento per quattro (Povertà, Gestione delle acque, Disuguaglianze ed Ecosistema terrestre), mentre la situazione resta statica per i restanti quattro (Energia, Occupazione, Città sostenibili e Cooperazione internazionale). Ciononostante, anche per le aree dove si registrano miglioramenti la distanza rispetto agli Obiettivi fissati per il 2020 e il 2030 resta molto ampia.<p> <p><p> <p>Ecco i due scenari a confronto. L’Italia potrà raggiungere gli Obiettivi di sviluppo sostenibile al 2030 solo «in presenza di incisive politiche di transizione energetica ed ecologica, di forti investimenti sull’innovazione e il capitale umano, oltre che di politiche settoriali volte a ridurre le disuguaglianze, a rigenerare gli ecosistemi a rischio e a migliorare le infrastrutture e la qualità della vita nelle città». <p> <p><p> <p>Secondo quanto emerso, «politiche `business as usual´ non sono in grado di migliorare in modo significativo il benessere, l’equità e la sostenibilità della condizione italiana che, anzi, potrebbe peggiorare il proprio posizionamento rispetto ai partner europei». Inoltre «in tale scenario, nel 2030 l’Italia continuerebbe a non essere in grado di raggiungere gran parte degli SDGs»; al contrario, sottolinea Asvis, mettendo in atto politiche integrate e orientate allo sviluppo sostenibile si nota «un miglioramento considerevole della sostenibilità complessiva, un incremento notevole della performance del Paese nel pilastro economico, e limitati miglioramenti dei pilastri sociale e ambientale». Le politiche ipotizzate per l’Italia e adottate nelle simulazioni sono: attuazione dell’Accordo di Parigi e della Strategia Energetica Nazionale; potenziamento della Garanzia Giovani e aumento dell’occupazione femminile; Industria 4.0 e Banda Larga; istruzione di qualità. <p> <p><p> <p> <p> <p> <p> <p><p> <p> <p><p> <p>", "time": "2017-09-28T16:40:47+01:00", "type": "scienza"}
{"title": "Italia, qui l’inquinamento uccide di più ", "url": "https://www.lastampa.it/2017/09/28/scienza/italia-qui-linquinamento-uccide-di-pi-CO7uY1aEC5EdcEwDbVNiIK/pagina.html", "review": "", "content": "<p> <p>La notizia è che l’aria nelle città è migliorata negli ultimi anni, ma nonostante le nuove regole l’Italia primeggia nella triste classifica europea dei morti per inquinamento. <p> <p><p> <p>Come spiega il Report sulla qualità dell’aria che sarà presentato domani, realizzato dalla Fondazione per lo Sviluppo Sostenibile con Enea e Ferrovie, l’Italia con oltre 90.000 morti premature batte i grandi paesi europei. Parliamo di 1500 decessi per milione di abitanti, contro i 1100 in Germania, gli 800 della Francia e della Gran Bretagna, e i 600 della Spagna. <p> <p> <p> <p>La situazione dell’aria resta molto critica in tante parti d’Italia, indica questo importante rapporto. Si sa che l’aria peggiore c’è nella Valle Padana, ma problemi seri ci sono anche nelle aree metropolitane di Roma e Napoli, a Firenze, in Puglia a cominciare da Taranto, e sulla costa sud est della Sicilia. I responsabili? C’è il traffico automobilistico, come si può facilmente immaginare, a partire dai motori diesel. Ma con qualche sorpresa, oltre all’industria e al riscaldamento residenziale, ormai pesano in modo significativo anche il riscaldamento a biomasse legnose, tradizionali o a pellet (soprattutto a Milano e Firenze), e l’agricoltura, che genera molta ammoniaca. <p> <p><p> <p>L’aria inquinata è un problema continentale: secondo l’Agenzia Europea dell’Ambiente in Europa ogni anno si registrano oltre 500.000 morti premature a causa dell’inquinamento atmosferico, circa 20 volte il numero di vittime per incidenti stradali. Per la Commissione Ue, i costi connessi agli impatti sulla salute dell’inquinamento atmosferico pesano tra il 2 e il 6% del Pil europeo. Ma l’Italia va peggio: siamo in procedura di infrazione sia per il particolato che per il biossido di azoto. Per le PM2,5, le polveri sottili più fini, segniamo valori di concentrazione record, così come per l’ozono. E quel che conta, non stiamo migliorando abbastanza: di questo passo non rispetteremo i target fissati per il 2030 dalla nuova direttiva europea sugli inquinanti atmosferici. <p> <p><p> <p>IL TRAFFICO  <p> <p>Come detto, il traffico stradale è il maggior responsabile dell’inquinamento, soprattutto per ossidi di azoto e particolato. Ma i dati rivelano che ci sono altre sorgenti di inquinamento, finora poco o nulla considerate, come la biomassa legnosa. Tra il 1990 e il 2015 la quota del legno per i consumi energetici nel settore residenziale è passata dal 13 al 25%. Secondo l’Ispra, la combustione di biomasse è responsabile del 99% delle emissioni di particolato del settore residenziale. Le tecnologie «tradizionali» (caminetti aperti e stufe manuali), che rappresentavano il 74% degli impianti in Italia nel 2012, sono stati responsabili del 90% delle emissioni di particolato del settore, contro il 9% di emissioni imputabili alle tecnologie «avanzate» (stufe a pellet, caminetti chiusi e stufe a ricarica automatica. Resta il fatto che a Milano la combustione del legno, specie in impianti a bassa efficienza, vale addirittura il 20% delle PM10 totali. Scopriamo poi il ruolo dell’«inquinamento extraurbano»: la produzione agricola (con i fertilizzanti) e la zootecnia. E infine, c’è l’industria, la generazione elettrica e lo smaltimento dei rifiuti: le innovazioni tecnologiche non hanno risolto.<p> <p><p> <p>Il rapporto propone un decalogo di interventi per affrontare il problema. Varare una strategia nazionale per la qualità dell’aria, ridurre le auto private in città, inserire gli obiettivi su clima e inquinamento nelle politiche energetiche, dare più risorse per il trasporto pubblico condiviso, finanziare la ricerca e il monitoraggio, migliorare le performances ambientali dei mezzi di trasporto, riqualificare edifici pubblici e privati, limitare le biomasse per il riscaldamento domestico, controllare le emissioni dell’agricoltura, migliorare le tecnologie nell’industria. <p> <p><p> <p>Proposte serie, che però non sembrano nei piani del governo. Edo Ronchi, già ministro dell’Ambiente e presidente della Fondazione per lo Sviluppo Sostenibile, è preoccupato. «Onestamente per il momento vedo poco impegno - spiega - nonostante qualche visibile miglioramento, mi pare che Comuni e territori siano lasciati da soli ad affrontare un problema che richiederebbe ben altri interventi». E gli accordi tra ministero dell’Ambiente e Regioni, come quello firmato da Piemonte, Lombardia, Veneto ed Emilia Romagna? «Certamente sono utili - commenta Ronchi - ma solo a livello di cornice, per gli obiettivi che pongono. Quanto invece alle misure in grado di avere un impatto reale, hanno effetti davvero limitati». <p> <p><p> <p> <p> <p> <p> <p><p> <p> <p><p> <p>", "time": "2017-09-28T07:00:00+01:00", "type": "scienza"}
{"title": "Sismi e alluvioni, sindacato e professioni per un Fascicolo Unico di Fabbricato ", "url": "https://www.lastampa.it/2017/09/29/scienza/sismi-e-alluvioni-sindacato-e-professioni-per-un-fascicolo-unico-di-fabbricato-3Bc7re842ti9s0IwmWF39N/pagina.html", "review": "", "content": "<p> <p>In Italia se ne cominciò a parlare nel secolo scorso, quando a Roma - era il 1998 - crollò la palazzina di Vigna Jacobini facendo 38 vittime, e da allora se ne riparla ogni volta che crolla un edificio sotto i colpi di un terremoto, di un fiume di acqua e fango o di altri eventi traumatici. Ma l’obbligatorietà del Fascicolo Unico di Fabbricato - una documentazione propedeutica alla certificazione sismica e alla messa in sicurezza degli edifici - resta a tutt’oggi ancora un miraggio. <p> <p><p> <p>La Fillea, il sindacato degli edili della Cgil, da anni insiste sulla necessità di introdurre questa “carta di identità” degli edifici, e a Napoli, dopo un lungo lavoro di confronto con le associazioni professionali del settore, ha presentato nel corso di un convegno una proposta organica. Chiedendo alle Istituzioni di passare dal dire al fare, come ha ricordato Ermira Behri, segretaria nazionale degli edili Cgil: “più volte in Parlamento sono stati varati diversi disegni di legge per istituire il Fascicolo di fabbricato, ma ogni volta l’iter si è interrotto.” <p> <p><p> <p>E mentre in Europa molti paesi hanno da tempo introdotto forme diverse di carta d’identità degli edifici - in Francia c’è dal 1977 per gli edifici pubblici, in Gran Bretagna dal 1995, e poi Germania e Spagna - proprio il paese con il più antico patrimonio edilizio del Continente non si è ancora dotato di questo strumento “fondamentale per il monitoraggio dello stato di salute di un edificio, e per praticare una vera politica strutturale di prevenzione e messa in sicurezza del patrimonio abitativo e pubblico”, ha detto Behri. Quante tragedie si potrebbero evitare se conoscessimo lo stato di manutenzione, le caratteristiche geologiche, urbanistiche, strutturali, le condizioni degli edifici, prevedendone quindi il comportamento in caso di calamità naturali ed intervenendo per tempo alla loro messa in sicurezza totale o parziale?<p> <p><p> <p>I numeri parlano chiaro, e gridano vendetta: in uno scenario in cui l’81% dei Comuni italiani è in aree ad alta criticità ideogeologica e quasi il 67% della popolazione risiede in zone a rischio sismico, ha detto il sindacalista, oltre l’80% degli edifici pubblici risale a prima dell’introduzione delle norme tecniche del 2000, ed il 56% risale a prima degli anni ’70. Si stima che oltre 100mila siano gli alloggi a rischio rientranti nell’edilizia storica nelle grandi città; oltre 400mila gli alloggi a rischio rientranti nell’edilizia storica nel resto del territorio nazionale, e sono circa 800mila gli edifici con più di 40 anni di vita. A questi andrebbero aggiunti gli edifici caratterizzati da degrado per ragioni costruttive (boom edilizio anni ‘60 e ‘70, edifici abusivi multipiano, costruzioni concepite in funzione della speculazione edilizia a discapito della qualità dei materiali) per altri 2 milioni circa di unità abitative. Non sono quindi più a rischio solo gli edifici storici ma anche quelli contemporanei, che invecchiano molto prima.<p> <p><p> <p>Per la Fillea e per le associazioni Professionali - Federperiti Industriali aderente a Confedertecnica, Ana e Cia Archeologi, Geomobilitati - Federazione Nazionale Geometri/Geometri Laureati e Istituto Nazionale di Architettura - quella dell’introduzione del Fascicolo Unico di Fabbricato è una priorità assoluta, sia pure in un processo con una serie di passaggi e tappe. Il sindacato chiede di utilizzare una serie di strumenti già presenti, come le agevolazioni fiscali, il sisma-bonus, le linee guida per la classificazione del rischio sismico, la possibilità di rendere cedibili alle banche tutti i bonus per ristrutturazione, risparmio energetico e interventi antisismici, come si è fatto nelle aree colpite dal terremoto del Centro Italia. Ed ancora, la trasformazione dei vari bonus in erogazione diretta per gli incapienti e ad estendere a 5 anni (come per il Sisma Bonus) il tempo di restituzione/erogazione di tutti i contributi per interventi edili. “Con poco sforzo – dice Behri - sarebbe possibile utilizzare gli strumenti esistenti ed aggiungerne degli altri a costo zero, come primi interventi a breve termine di un percorso in progress verso l’obbligatorietà del Fascicolo di Fabbricato”.<p> <p><p> <p>Nella proposta della Fillea e della Associazioni Professionali, una volta a regime il Fascicolo di Fabbricato dovrebbe contenere la condizione sismica e strutturale dell’edificio e dell’unità abitativa secondo una classificazione omogenea a livello nazionale, la classe energetica ovvero impianti e consumi, la classe dell’esposizione al rumore. Il Fascicolo inoltre deve contenere una parte generale (se l’unità abitativa fa parte di un condominio o strutture con più di 4 unità abitative) e una parte specifica (per la singola unità). Andranno poi differenziate queste “carte di identità” tra edifici storici e edifici moderni, richiedendo classificazioni, attestazioni e analisi a professionisti delle diverse specializzazioni. Il fascicolo, inoltre, dovrà avere costi contenuti o nulli per i cittadini, al netto di adeguati oneri per professionisti e per l’archiviazione amministrativa. Le eventuali spese per la certificazione sismica potrebbero essere agevolate fiscalmente, equiparandole a tutte le altre spese fiscalmente agevolate. <p> <p><p> <p>Tra le proposte di medio periodo il sindacato e i professionisti puntano anche a introdurre, con gradualità, l’obbligatorietà delle manutenzioni programmate, una sorta di “revisione obbligatoria”, e l’adeguamento ordinario ogni 20 anni, come accade in altri paesi europei. In questo modo ogni intervento significativo sullo status energetico, sismico o del rumore, potrà prevedere un aggiornamento del fascicolo di fabbricato. Capitolo a parte quello degli degli edifici vincolati dalle soprintendenze, su cui sindacato ed associazioni chiedono di superare l’attuale limite normativo che non distingue tra edilizia privata moderna ed edilizia storica sottoposta a vincoli. Infine, la proposta di introdurre alcune innovazioni per la velocizzare del processo: la completa digitalizzazione degli archivi dei catasti, da mettere a disposizione dei professionisti abilitati, e la condivisione in rete delle certificazioni energetiche già diffuse. In questo modo sarà più semplice definire la versione elettronica del fascicolo che potrà rendere accessibile a tutti gli attori del processo la consultazione. <p> <p><p> <p> <p> <p> <p> <p><p> <p> <p><p> <p>", "time": "2017-09-29T00:00:00+01:00", "type": "scienza"}
{"title": "A Citytech 2017 si discute: possibile stop alle auto a motore nelle città italiane entro il 2030 ", "url": "https://www.lastampa.it/2017/09/30/scienza/a-citytech-si-discute-possibile-stop-alle-auto-a-motore-nelle-citt-italiane-entro-il-l4SCLZyO94B6SkCTmF0ehO/pagina.html", "review": "", "content": "<p> <p>Stop alle auto a motore nelle città in Italia entro il 2030: è con questa provocazione che si sono aperti i lavori di Citytech, il recente evento che alla Fabbrica del Vapore di Milano ha presentato alcune delle più importanti innovazioni nella mobilità e nell’urbanistica dei prossimi anni, raccogliendo oltre 800 visitatori tra relatori, esperti e delegati internazionali. “È ora di agire e prendere decisioni importanti per il futuro delle nostre città, - afferma Carlo Iacovini, Board Member di Clickutility on Earth – per guidare la transizione verso un sistema di mobilità elettrica, condivisa e, dove possibile, autonoma ed integrata in una pianificazione urbanistica smart di cui Milano sta dando prova di grande progettualità”. <p> <p><p> <p>LE POLICIES PUBBLICHE  <p> <p>Le policies hanno avuto una forte accelerazione in queste ultime settimane. La Gran Bretagna e la Francia hanno recentemente annunciato di vietare la vendita di auto a benzina e diesel entro il 2040. Anche la Norvegia, nazione in cui oltre il 40% delle vetture di nuova immatricolazione è già elettrica o ibrida, ha intenzione di raggiungere questo obiettivo nel 2025, esattamente come l’Olanda. Fa da bilancia la Cina, mercato da 28 milioni di auto, che in questi giorni sta esaminando i tempi entro cui completare la transizione verso altre soluzioni di mobilità, l’elettrica prima di tutto. La strada da percorrere è ancora molto lunga, soprattutto considerando che nel 2016 sono state immatricolate nel mondo solo 695.000 auto elettriche su un volume complessivo di 84 milioni di pezzi.<p> <p><p> <p>L’INDUSTRIA AUTOMOBILISTICA <p> <p>Se i governi indirizzano le policies e gli obiettivi, l’industria orienta tecnologie e produzione nella stessa direzione. È recente l’annuncio di Volvo di voler produrre e vendere solamente veicoli ibridi ed elettrici dal 2019. Sono passati pochi giorni e Jaguar Land Rover ha annunciato di volersi adeguare agli standard elettrici/ibridi su tutti i suoi veicoli a partire dal 2020. Daimler, Bmw e molti altri brand hanno presentato, da protagoniste, in questi giorni a Francoforte i piani per l’elettrificazione della propria gamma.<p> <p><p> <p>LA FINANZA <p> <p>Le rivoluzioni non avvengono mai da sole: arrivano le policies, abbiamo l’industria... qual è la posizione della finanza? JpMorgan ha dichiarato che la mobilità elettrica cambierà l’industria dell’auto arrecando molte perdite alle aziende che non sapranno adeguarsi. La previsione è del 35% delle quote di mercato entro il 2025 e il 48% entro il 2030. Più conservativa MorganStanley’s che, in un’analisi comparativa di più scenari, prevede una penetrazione del 16% di auto full-electric entro il 2030, che può raggiungere il 60% entro il 2040. Mentre ING (Olanda) vede nella riduzione dei costi delle batterie e negli incentivi economici e fiscali la principale leva di crescita che porterà le nuove immatricolazioni ad essere totalmente elettriche già nel 2035.<p> <p><p> <p>Al di là dei numeri, il dato fondamentale è che i grandi player economici e politici globali hanno maturato la consapevolezza di questo cambiamento. Spetta alla classe dirigente italiana decidere se e quanto valorizzare le competenze ed esperienze per guidare il cambiamento ed evitare di subirlo con ritardi e lentezze. Ne è un esempio la mobilità elettrica che, in Italia, conta ancora lo 0,03% del mercato auto a causa dell’assenza di incentivi e di infrastrutture. Lo stesso si può dire della guida autonoma che vede Paesi europei in prima linea con disegni di legge e progetti pilota già in corso di sperimentazione, mentre in Italia è un argomento fuori dai tavoli di discussione. Non servono nuove ricette, gli studi presentati a Citytech sono un bagaglio di esperienza sufficiente a dare una scossa di innovazione a queste industrie. Occorre la capacità di attuare le strategie, produrre leggi, progetti, sperimentazioni e, in fondo, servizi.<p> <p><p> <p> <p> <p> <p> <p><p> <p> <p><p> <p>", "time": "2017-09-30T00:00:00+01:00", "type": "scienza"}
{"title": "Agitu, dall’Etiopia al Trentino con l’amore per l’ambiente ", "url": "https://www.lastampa.it/2017/09/30/scienza/agitu-dalletiopia-al-trentino-con-lamore-per-lambiente-YkdjqCvsicEgqMRQ4ASKeO/pagina.html", "review": "", "content": "<p> <p>Le capre di Agitu sono tante, adesso. Con le nascite, sono arrivate a 130. “Loro mi hanno ridato la vita”. “Loro” sono le capre mochene, e la persona a cui hanno ridato la vita si chiama Agitu Idea Guideta. È scappata da Addis Abeba e adesso abita in Trentino, in un paese che i mocheni chiamano Garait, che i tedeschi chiamano Gereut, che i trentini chiamano Frassilonch e che per tutti è Frassilongo. Agitu ha 39 anni, trasforma il latte delle sue capre in formaggio e lo rivende a km 0. E lo fa in Trentino, nella valle del Mocha. Ma cosa c’è di simile tra Etiopia e Trentino? Quella cultura atavica, contadina e agricola, quella cultura tanto simile ma così diversa esiste qui, come là. Sopravvive, mentre il mondo va avanti e i ritmi della natura segnano il tempo, qui come altrove. La giornata va dalla 4.30 di mattina fino alle 10, con la pioggia e con il sole. Nelle stagioni calde, il tempo di lavoro si allunga, nelle stagioni fredde sia accorcia. <p> <p><p> <p><p><p><p><p><p> <p><p> <p>Mungitura, pascolo, trasformazione, vendita, pulizie. Le giornate di Agitu sono fatte di questo. <p> <p><p> <p>“Dopo 30 anni il mio è il primo negozio in tutto il paese. Frassilongo è un paese piccolino, nella valle dei Mocheni”. Gli abitanti del posto mantengono le tradizioni e parlano questa lingua, fatta di tedesco antico”. Ma sono le tradizioni e il patrimonio ambientale che Agitu vuole contribuire a salvare. E lo fa, lavorando nella sua azienda agricola: La Capra Felice. I suoi formaggi hanno conquistato il Trentino. Il ritorno a una produzione a km 0, prodotti artigianali fatti a mano, formaggi che provengono da capre libere in pascoli montani. Nel progetto della azienda di Agitu, si producono formaggi bio. Creare attività produttiva che ti da un reddito per vivere e che nel contempo si adoperi per salvaguardare il territorio sembra un’idea impossibile. Eppure Agitu ce l’ha fatta. “Io ho iniziato il mio progetto per il recupero delle aree abbandonate. Così mi è venuta l’idea della Capra Felice: dall’idea di produrre, vendendo i prodotti del territorio, degli animali. Cibo sano.” <p> <p><p> <p><p><p><p><p><p> <p><p> <p>Ma Agitu non era nuova ad attività di questo tipo. In Etiopia “avevo aiutato nei progetti dei pastori nomadi. Là, il il problema era trovare erba per i pascoli. Qui, invece, il problema è l’abbandono dei terreni perché la gente, con l’industrializzazione, ha abbandonato le terre per andare a lavorare in città”. Costretta a scappare dalla sua terra di origine con pochi soldi e speranze distrutte, Agitu ha ricreato il suo mondo. E l’ha fatto in Trentino, con delle capre rustiche e resistenti: le capre pezzate di razza Mochena. IL pascolo con I ruminanti aiuta alla pulizia del territorio, che ne giova tantissimo. La maggior parte delle terre, a Frassilongo, spiega Agitu, “è terreno civico, terreno comune, che fa parte di beni collettivi. Sono felice di dare dare mio contributo al territorio. L’appartenenza alla terra per il mio popolo è forte.”<p> <p><p> <p>Ma la storia di Agitu è una storia di resilienza. “Sono stata costretta a scappare per salvarmi da una situazione veramente disastrosa”. Infatti, in Etiopia, Agitu era impegnata in una battaglia di denuncia e di protesta contro il landgrabbing, gli espropri forzati dei terreni agricoli dei contadini per l’impianto di grosse coltivazioni a monocolture per prodotti destinati all’esportazione. Insieme ad altri ragazzi e a tutta la comunità contadina, si dedicava a manifestazioni contro il land grabbing.<p> <p><p> <p><p><p><p><p><p> <p><p> <p>Tu facevi parte di un gruppo di protesta? <p> <p>“Sì noi eravamo ragazzi, eravamo sempre in piazza. Solo che, se esci fuori in piazza, i ragazzi che sono accanto a te ti cadono da parte, perché i militari sparano. Io sono riuscita a arrivare in Italia. I miei amici sono stati arrestati nei villaggi. Io mi trovavo, per caso, nella capitale e sono riuscita a scappare”. <p> <p><p> <p>Avevi ancora degli agganci? Avevi fatto l’università in Italia, sociologia. <p> <p>“Avevo ancora degli amici e la carta di soggiorno. I miei amici mi hanno dato ospitalità e poi ho iniziato a lavorare in un bar”. <p> <p><p> <p>Come mai quella valle? Come hai fatto a scoprirla?  <p> <p>“Ho continuato a spostarmi. Questo è il terzo comune in cui io mi sposto. Non ho capitali strutturali. Prima ho scoperto la capra. La capra Mochena è una capra che è stata portata qui dai tedeschi. È una capra rustica. Io avevo bisogno di una grande capra, non delicata, che potesse stare fuori. La capra pezzata mochena, essendo una capra che non produce tanto, era una capra a rischio estinzione. Poi mi sono innamorata di questo posto e ho avuto la sensazione di essere a casa. Quella sensazione che ti fa dire: sì, qui vorrei stare.” <p> <p><p> <p><p><p><p><p><p> <p><p> <p>Fai tutto da sola? <p> <p>“Dal 2017 ho inserito un rifugiato che arriva dal Gambia, si chiama Bubacar Jallo e ha 21 anni. Ha finito il suo progetto con la Provincia e gli ho chiesto se voleva provare a lavorare qui, vediamo se gli piace. Per ora è contento”.<p> <p><p> <p>Ti manca l’Etiopia? Un giorno ci vorresti tornare? <p> <p>“Si, un giorno ci vorrei tornare. Per la prima volta il console americano si è espresso in merito alla situazione in Etiopia e mi è sembrato di vedere una luce. Alla fine, la tua terra è sempre la tua terra. È dove hai sempre vissuto dove hai legami affettivi.”<p> <p><p> <p><p><p><p><p><p> <p><p> <p>E i tuoi amici arrestati in Etiopia, sai qualcosa di loro? <p> <p>“La stampa non esiste, non arrivano notizie. Purtroppo non sai se sono morti, non sai se sono in prigione non sai nulla. Se vai a trovare l’amico in prigione, in prigione mettono anche te. Ai contadini manca la terra e i figli che protestano vengono uccisi. Il governo è ritenuto un governo stabile, ma solo perché non esiste un’opposizione armata e non c’è nemmeno nessuna opposizione in parlamento. Adesso i contadini si stanno armando: il costo del cibo è andato alle stelle. Quanti ragazzi abbiamo perso, ragazzi innocenti. Ragazzi dell’università, disarmati, in piazza, fucilati. Prima c’era tutta una zona che veniva coltivata a the, adesso lì vengono coltivati i fiori. Le donne sono obbligate ad andare a lavorare con il caldo, in mezzo a pesticidi e insetticidi. Sono aumentati aborti e malattie, l’assistenza sanitaria non esiste. La gente muore senza neanche la morfina. Le manifestazioni pacifiche hanno portato solo una marea di morti. A un certo punto uno prende e scappa. Però, a che prezzo…”.<p> <p><p> <p>E qui in Italia sei felice? <p> <p>“Qui in Italia sono felice. Finché non penso a queste cose sto bene. Quando pensi alla tua terra, hai l’ansia. In qualche modo bisogna andare avanti, fare al meglio le cose che fai”.<p> <p><p> <p><p><p><p><p><p> <p><p> <p>Non mangi le capre? <p> <p>“No, sono solo per il latte. I maschi, appena nati, li regalo. Le femmine le tengo. Io ho un rapporto molto forte con loro perché quando sono tornata ero molto provata: uscivo da una situazione allucinante. Loro sono molto intelligenti e contraccambiano. Ognuna ha il suo carattere, ognuna è unica. Le vedi da quando sono nate, ti prendi cura di loro e loro si prendono cura di te”.<p> <p><p> <p>Twitter: @SM_SaraMauri <p> <p> <p> <p> <p> <p><p> <p> <p><p> <p>", "time": "2017-09-30T00:00:00+01:00", "type": "scienza"}
{"title": "Ricchi contro poveri, chi paga il prezzo dei cambiamenti climatici? ", "url": "https://www.lastampa.it/2017/10/02/scienza/ricchi-contro-poveri-chi-paga-il-prezzo-dei-cambiamenti-climatici-NudXvTm8FrAqjPaMzVlJwJ/pagina.html", "review": "", "content": "<p> <p>49 milioni di persone sono state colpite dall’impatto dell’uragano Irma nell’intera regione caraibica secondo le Nazioni Unite. Un disastro che ha rivelato la capacità distruttiva dei cambiamenti climatici e quanto i sistemi di allerta e le capacità di protezione facciano la differenza nella riduzione del numero di vittime. <p> <p><p> <p>Gli Stati Uniti, colpiti dalla massima potenza dell’uragano, hanno chiesto l’evacuazione di oltre 6 milioni di persone dalla Florida per proteggere la popolazione da Irma contenendo a 11 il numero di vittime. Sono 25 invece i morti registrati nella Repubblica Dominicana e ad Haiti, l’area più povera dei Caraibi ma solo sfiorata dal passaggio di Irma, e si contano 34.000 persone sfollate e altre 17.000 che hanno bisogno di un riparo immediato nei distretti orientali dell’isola. Nella sola Repubblica Dominicana 1.2 milioni di persone non hanno più acqua potabile per i danni alle infrastrutture idriche nelle aree colpite dall’urgano. <p> <p><p> <p>Cesvi, Oxfam e Sos Villaggi dei Bambini, organizzazioni del network AGIRE, rete di 9 ONG che si uniscono per rispondere insieme alle più gravi emergenze umanitarie, sono al lavoro nei due paesi per rispondere ai bisogni più urgenti delle vittime e fornire assistenza ai più fragili. <p> <p><p> <p>«Le crisi umanitarie provocate dai cambiamenti climatici saranno sempre più estese, trasversali e di lunga durata, e, come dimostrato dall’uragano Irma, a pagare il prezzo più alto in vite umane e danni sono le popolazioni più povere, nel Nord e nel Sud del pianeta. E’ tempo di guardare la realtà e affrontare tutti insieme gli effetti sul nostro futuro del surriscaldamento globale» dice Alessandra Fantuzi, coordinatrice di AGIRE.<p> <p><p> <p>Haiti, nuova emergenza. Le ong si mobilitano. Oxfam si è attivata nel Nord del paese. «La nostra preoccupazione principale riguarda lo stato delle infrastrutture sanitarie e idriche colpite dalle piogge e inondazioni provocate da Irma – spiega Gabriele Regio, responsabile degli interventi di Oxfam Italia tra Haiti e Repubblica Dominicana- Le inondazioni hanno raggiunto un metro di altezza nei quartieri più poveri. Stiamo osservando molta spazzatura e detriti nelle strade allagate di Cap-Haïtien, situazione questa che aumenta il rischio di diffusione di colera e di altre malattie”. Lo staff di Oxfam, a Cap-Haïtien, Ouanaminthe e Gonaïve, nel Nord del paese, ha a disposizione il materiale necessario per la prevenzione del colera tra la popolazione. Oxfam continua inoltre a controllare lo sviluppo dell’uragano Jose, che seguirà Irma e che minaccia di creare ulteriori danni anche nelle zone appena colpite da Irma. Oxfam ha attivato una raccolta fondi d’emergenza per sostenere gli interventi più urgenti.<p> <p><p> <p>SOS Villaggi dei Bambini, presente con i suoi Villaggi SOS sia ad HAITI che in Repubblica Dominicana, è riuscito a limitare i danni grazie a misure di sicurezza preventive, provvedendo a mettere in sicurezza le proprie strutture e disponendo scorte di cibo e beni di prima necessità. Al momento tutti i bambini accolti nei Villaggi SOS sono al sicuro e la situazione è sotto controllo. Inoltre, nella città di Cap-Haïtien, l’Organizzazione ha messo a disposizione cibo, acqua e un rifugio temporaneo per accogliere chiunque ne abbia bisogno. HAITI non si è ancora del tutto ripresa dall’uragano Matthew, che ha colpito l’isola lo scorso anno provocando oltre 1.000 vittime, distruggendo le abitazioni e lasciando migliaia di famiglie senza un posto dove stare. <p> <p><p> <p>La conformazione del territorio e la precarietà del sistema di collegamento stradale rendono alcune parti di Haiti, anche in condizioni normali, difficilmente raggiungibili. Nei giorni scorsi Cesvi si è attivato per captare i bisogni più urgenti e per lavorare di concerto con i partner Concern Worldwide, Welthungerhilfe e Helvetas, attivi nell’area settentrionale di Cap-Haïtien, e per studiare interventi di prima assistenza post-uragano. <p> <p><p> <p>Disastri naturali e i cambiamenti climatici: impatto catastrofico. Gli eventi climatici catastrofici e i rischi naturali nel corso degli ultimi 40 anni hanno visto raddoppiare il numero di persone e regioni colpite e portato a oltre 20 milioni il numero di rifugiati ambientali. Secondo la Fondazione Heinrich Böll saranno necessari almeno 300 miliardi di dollari l’anno a partire dal 2030 per aiutare le persone che perderanno case, terra e coltivazioni e saranno costrette a migrare a causa degli effetti climatici estremi. Le recenti alluvioni in India, Nepal e Bangladesh, la siccità divenuta carestia in Africa, gli uragani che si susseguono e altri centinaia di fenomeni climatici estremi, dimostrano che non si può più ignorare il problema. <p> <p><p> <p>Al vertice delle Nazioni Unite sul clima, che si terrà a Bonn nel mese di novembre, si scontreranno le opposte richieste dei paesi sviluppati e quelle dei rappresentanti delle piccole comunità e dei paesi con minori emissioni. Il cosiddetto meccanismo di “perdita e danno” causato dal cambiamento climatico esclude comunque la responsabilità legale degli Stati più inquinanti. Proprio gli Stati Uniti di Donald Trump, colpiti oggi dalle stesse catastrofi climatiche, hanno deciso di uscire dall’Accordo dichiarando che i cambiamenti climatici non sono una priorità. <p> <p><p> <p> <p> <p> <p> <p><p> <p> <p><p> <p>", "time": "2017-10-02T00:00:00+01:00", "type": "scienza"}
{"title": "Sky, un canale per “un mare da salvare” ", "url": "https://www.lastampa.it/2017/10/02/scienza/sky-un-canale-per-un-mare-da-salvare-7wg0OXU1ptuqHsiMRft1SJ/pagina.html", "review": "", "content": "<p> <p> Il Gruppo Sky continua a portare avanti il proprio impegno a favore della salute degli oceani con il lancio a livello europeo del pop-up channel dedicato «Sky Ocean Rescue- Un mare da salvare», che questa settimana offrirà ai telespettatori l’opportunità esclusiva di seguire eventi live e tavole rotonde dalla conferenza europea Our Ocean, che si svolgerà a Malta dal 5 al 6 ottobre.<p> <p><p> <p>Il canale «Sky Ocean Rescue» verrà trasmesso in Italia (sul canale 505), nel Regno Unito (canale 566), in Germania (canale 384). La visione sarà anche accessibile dal sito Sky News (news.sky.com) e dal canale YouTube di Sky News. Il canale, on air dalle 18 di mercoledì 4 alle 22 di domenica 8 ottobre, trasmetterà anche una selezione di contenuti in lingua originale relativi alla campagna Sky «Ocean Rescue - Un mare da salvare», come le inchieste, le interviste e i documentari targati Sky News, fra i quali «A Plastic Tide» e «A Plastic Whale». La copertura in diretta della Conferenza Europea Our Ocean, moderata dalla conduttrice di Sky News Gillian Joseph, inizierà giovedì 5 ottobre.<p> <p><p> <p> Our Ocean, che quest’anno si terrà a Malta, invita i leader mondiali ad investire in soluzioni e mettere in atto azioni politiche ambiziose in grado di mobilitare i responsabili del cambiamento del mondo - istituzioni, imprese e società - affinché possano trasformare le buone idee in fatti. L’amministratore delegato del Gruppo Sky, Jeremy Darroch, prenderà parte alla conferenza giovedì 5 ottobre, con un intervento che illustrerà l’impegno di Sky nell’affrontare la questione dell’inquinamento da microplastiche nei nostri mari e i progressi della campagna Sky Ocean Rescue.<p> <p><p> <p>Nei giorni della conferenza sarà possibile vedere `Plasticus´, la balena di 10 metri realizzata da Sky con la stessa quantità di plastica che viene riversata in mare ogni secondo e che di recente ha fatto il giro del Regno Unito per sensibilizzare le persone a cambiare le proprie abitudini relative al consumo di materiali di plastica. Anche Sky TG24 e Sky News garantiranno la copertura dell’evento con aggiornamenti in diretta e interviste nel corso della conferenza. <p> <p> <p> <p> <p> <p><p> <p> <p><p> <p>", "time": "2017-10-02T17:34:45+01:00", "type": "scienza"}
{"title": "Oggi i camion efficienti sono solo per pochi, ma non durerà a lungo ", "url": "https://www.lastampa.it/2017/10/03/scienza/oggi-i-camion-efficienti-sono-solo-per-pochi-ma-non-durer-a-lungo-NvrKpTbVr8EMif77G18ZlO/pagina.html", "review": "", "content": "<p> <p>“Se è conveniente e fa risparmiare carburante, lo compreremo”. È una frase che ho sentito dire spesso durante i pranzi e gli incontri con gli operatori logistici e i trasportatori europei. Questo non dovrebbe sorprendere troppo, poiché il carburante rappresenta un terzo dei costi operativi di un’azienda di trasporti. In effetti, i camionisti spendono in media 32.000 euro l’anno in carburante per ogni camion. In altre parole, risparmiare carburante significa risparmiare molto denaro. Inoltre, meno carburante significa meno CO2, un ulteriore vantaggio, dato che i trasportatori sono sempre più spesso alla ricerca di soluzioni non solo meno costose, ma anche più pulite. <p> <p><p> <p>Recentemente abbiamo pubblicato un rapporto che dimostra come gli operatori possano risparmiare il 18 per cento del carburante, vale a dire 5.700 euro, adottando sette tecnologie economicamente convenienti per i veicoli. Queste tecnologie spaziano dai migliori pneumatici alle tecnologie per migliorare l’efficienza del motore e all’aerodinamica avanzata dei rimorchi. Una cosa ovvia si penserebbe, dato che meno carburante significa trasporti più puliti e meno costosi.<p> <p><p> <p>C’è tuttavia un’altra parte del rapporto ancora più sorprendente. La penetrazione sul mercato delle sette tecnologie è incredibilmente bassa. Per cinque delle sette innovazioni, l’impiego sul mercato non supera il 10%. Ad esempio, solo l’1% di tutti gli autocarri nel 2015 impiega pneumatici a basso attrito, cosa che permetterebbe di risparmiare il 7% del carburante. Il Turbo-compound - una tecnologia di efficienza di recupero del calore del motore - ha una penetrazione ancora più bassa. Questa tecnologia permette di risparmiare il 3% di carburante, ma solo due veicoli su 1000 l’hanno installata sui loro motori. <p> <p><p> <p><p><p><p><p><p> <p><p> <p>Quello che è ancora più sorprendente è che queste sette tecnologie sono ormai disponibili da anni. Il Turbo-compound, ad esempio, è stato introdotto da oltre un decennio, ma il suo impiego è quasi inesistente. La disponibilità non è il problema.<p> <p>Come si spiega un tale fallimento del mercato in un settore così concentrato sui costi? Non è solo che gli operatori dei trasporti non sono interessati all’efficienza del carburante né preoccupati delle prestazioni ambientali dei loro veicoli. No, vi sono altre due ragioni per spiegare questo fallimento: la prima è rappresentata dalle limitate risorse finanziarie. In Italia, oltre l’80% delle imprese di trasporto impiega da uno a cinque dipendenti. Il rapporto dimostra che i piccoli operatori del trasporto (quelli con meno di 20 camion) investono solo in tecnologie che si ripagano già nel primo anno, semplicemente perché non hanno i mezzi finanziari per effettuare investimenti a più lungo termine. <p> <p><p> <p>Un secondo motivo è la limitata disponibilità di queste tecnologie. Molte delle innovazioni discusse sopra sono offerte solo come optional dalla concessionaria di camion. Non fraintendetemi, le tecnologie innovative per risparmiare carburante esistono già, ma spesso vengono montate solo su veicoli da esposizione tirati a lucido quando i produttori vogliono farsi belli presso il pubblico. Per un’azienda di trasporti che vuole acquistarli, sono un optional che implica un prezzo più alto e liquidità extra.<p> <p><p> <p>Fortunatamente una soluzione a questo problema esiste. L’anno prossimo l’Europa prevede l’introduzione di norme per efficienza energetica per gli autocarri. È un’idea che attira molto l’attenzione sia degli attivisti per il clima che del settore trasporti. <p> <p><p> <p>Grazie a tali norme, i costruttori di autocarri dovranno rispettare un obiettivo giuridicamente vincolante in materia di efficienza dei veicoli e saranno obbligati a costruire veicoli più efficienti sotto il profilo del consumo di carburante. Il mancato raggiungimento dell’obiettivo prefissato significa pagare un’ammenda. Come risultato, molte delle tecnologie per il risparmio di carburante oggi disponibili come optional, diventeranno di serie. E la situazione migliora: i produttori non saranno solo obbligati a costruire, ma anche a vendere questi autocarri più efficienti, per cui dovranno offrirli a prezzi vantaggiosi. E le economie di scala faranno in modo che il costo di queste innovazioni cali rapidamente. <p> <p><p> <p>Ne consegue che dei camion eccellenti, come i motori IVECO Euro VI con Riduzione Selettiva Catalitica ad alta efficienza (Selective Catalytic Reduction, SCR) presentati con orgoglio al Salone Internazionale dell’ Automobile, o il camion usato durante la Mercedes’ Efficiency Run con Regolatore di Velocità Predittivo e pneumatici di classe A, non rimarranno per pochi. Al contrario, il camion del futuro, più pulito ed economico, sarà alla portata di tutti.<p> <p><p> <p>* Safer and Cleaner Trucks officer per la Federazione Europea per il trasporto sostenibile, Transport &amp; Environment <p> <p> <p> <p> <p> <p><p> <p> <p><p> <p>", "time": "2017-10-03T00:00:00+01:00", "type": "scienza"}
{"title": "Venezia, anche il cinema si fa green ", "url": "https://www.lastampa.it/2017/09/01/scienza/venezia-anche-il-cinema-si-fa-green-8u0M0ScTsBh6OGvhppzhgP/pagina.html", "review": "", "content": "<p> <p>L’ambiente è il protagonista della 74° Mostra internazionale di arte cinematografica di Venezia, il primo e quindi più antico festival di cinema del mondo.<p> <p><p> <p>Mai come quest’anno era stato così alto il numero dei film in concorso dove le tematiche ambientali non solo facevano da sfondo ma addirittura diventano il motore che fa muovere e agire intere opere, a cominciare dal blockbuster  Downsizing di Alexander Payne con Matt Damon, che ha aperto la Mostra.<p> <p><p> <p>“La sfida che avevamo lanciato sei anni fa di cercare un film “green” fra quelli in concorso è ormai vinta”. - ha dichiarato Marco Gisotti, Direttore del Green Drop Award, il premio ambientale del Festival assegnato da Green Cross. “Quando abbiamo iniziato nel 2012 con una giuria capeggiata da Ermanno Olmi e con Claudia Cardinale e Claudia Gerini come madrine qualcuno ci aveva detto che sarebbe stato difficile trovare tematiche ambientaliste in maniera esplicita e convincente. Non solo già allora questo compito è stato tutt’altro che difficile, ma da allora si sono moltiplicate sempre di più le opere di questo genere”.<p> <p><p> <p>Fra gli altri titoli, infatti, che potranno contendersi la palma “verde” di miglior film ambientale ci sono il documentario “Human Flow”, la favola nera di Guillermo Del Toro “The shape of water”, il drammatico “First Reformed” di Paul Schrader, “Mother” di Darren Aronofsky, con Jennifer Lawrence e Javier Bardem. E non è detto che la giuria del Green Drop Award 2017, composta dal paleontologo dell’Università di Urbino Rodolfo Coccioni, dal direttore di Cartoon on the bay (il festival Rai sull’animazione) Roberto Genovesi e capeggiata da Giuliana De Sio, non riesca scovarne altri.<p> <p><p> <p>Arrivato al sesto anno consecutivo, il Green Drop Award quest’anno potrà contare anche su un comitato d’onore tutto al femminile: Claudia Cardinale, Simona Izzo, Ottavia Piccolo, Paola Comin e Chiara Tonelli. Si tratta di donne che si sono contraddistinte nel corso della loro vita e della loro carriera per la loro personalità e la loro sensibilità ambientalista.<p> <p><p> <p>E donna è anche Francesca Cavallin che, nel corso della serata di beneficenza organizzata da Tiziana Rocca e dedicata da “Diva &amp; Donna” alle attività di Cooperazione in Africa di Green Cross Italia, riceverà un riconoscimento ad hoc, “Donne del cinema per l’ambiente”. <p> <p><p> <p>In controtendenza, invece, la scelta di avere un “padrino” invece di una “madrina”: a tenere a battesimo l’edizione 2017 del Green Drop Award è infatti Ricky Tognazzi.<p> <p>Il significato del trofeo che sarà assegnato quest’anno sarà legato all’allerta per i cambiamenti climatici e sarà il tema portante del GREEN DROP AWARD 2017.<p> <p><p> <p>“Per Green Cross è fondamentale coniugare il rispetto delle persone con quello dell’ambiente” - spiega Elio Pacilio, Presidente di Green Cross Italia - “Tutte le nostre attività, da quelle che riguardano l’educazione nelle scuole italiane ai nostri progetti di cooperazione in Africa hanno questa matrice. Il Green Drop Award si conferma un momento molto importate di veicolo e di visibilità non solo per spiegare al grande pubblico l’importanza di questi temi ma anche per chiedere a ognuno di fare la sua parte. Ognuno è una goccia e tante gocce posso diventare l’onda del cambiamento».<p> <p> <p> <p> <p> <p><p> <p> <p><p> <p>", "time": "2017-09-01T17:15:43+01:00", "type": "scienza"}
{"title": "“Houston, abbiamo un problema” ", "url": "https://www.lastampa.it/2017/08/31/scienza/houston-abbiamo-un-problema-k6XemGjIn0V8Sqd8aJR1mI/pagina.html", "review": "", "content": "<p> <p>Solo due settimane fa, a ferragosto, Trump aveva firmato un “Executive Order” per eliminare una norma che Obama aveva introdotto nel gennaio 2015 al fine di garantire che gli impatti di alluvioni e altri fenomeni estremi connessi con il cambiamento del clima venissero attentamente considerati nella valutazione delle infrastrutture. <p> <p><p> <p>  <p> <p> <p> <p> <p><p> <p> <p><p> <p>", "time": "2017-08-31T09:23:52+01:00", "type": "scienza"}
{"title": "Agricoltura e fogne, rischio eutrofizzazione per il lago di Bolsena ", "url": "https://www.lastampa.it/2017/09/04/scienza/agricoltura-e-fogne-rischio-eutrofizzazione-per-il-lago-di-bolsena-Cz7PSNGnM8B7jWMdNhjvdP/pagina.html", "review": "", "content": "<p> <p>A prima vista, il lago di Bolsena, profondo più di cento metri e di origine vulcanica, situato sulle colline dell’alto Lazio, sembra in salute: acqua limpida, canneti pieni di vita lacustre, la riserva ornitologica dell’Isola Bisentina, e i pesci del lago serviti in tutti i ristoranti. Ma da tempo la crescita urbana intorno al lago, l’inadeguatezza del sistema fognario e gli scarichi chimici di varie origini stanno degradando pericolosamente la qualità dell’acqua.<p> <p><p> <p>Da quasi vent’anni gli amanti del lago hanno lanciato l’allarme; e un ingegnere fiorentino, Piero Bruni, si è preso la briga di fare otto volte all’anno dei prelievi dell’acqua. Mentre le autorità locali dichiaravano puntualmente che la qualità idrica del lago era buona, i monitoraggi indipendenti di Bruni, mai messi in discussione, hanno dimostrato che la concentrazione del fosforo è raddoppiata, e ora raggiunge i 16,2 microgrammi per litro. Il fosforo stimola la crescita eccessiva di alghe, anche tossiche: il lago di Bolsena rischia l’eutrofizzazione, ha concluso un gruppo di studiosi dell’Università tedesca di Weimar venuti lo scorso maggio a studiare la situazione.<p> <p><p> <p><p><p><p><p><p> <p><p> <p>Per Jörg Londong, ingegnere specializzato nella gestione e il trattamento degli scarichi urbani, non ci sono dubbi: «l’anello fognario, che raccoglie solo la metà degli scarichi del lungolago, non funziona correttamente per la mancanza di manutenzione». Numerose stazioni di pompaggio funzionano male o per niente, «e il risultato è che parte del liquame finisce direttamente nel lago, aumentando sempre più la presenza di fosforo», spiega preoccupato il professore. Ci vorranno probabilmente dieci anni perché questo fenomeno disastroso emerga con evidenza; ma a quel punto sarà durissima risanare il lago. <p> <p> <p> <p>Per cercare di sensibilizzare le autorità su questa emergenza molti stranieri residenti o frequentatori del lago, insieme a italiani hanno dato vita al comitato Bleu, Bolsena Lago d’Europa. «Bleu» ha presentato una petizione in sede Ue per chiedere iniziative concrete. Già nel 2009 l’Unione Europea aveva finanziato un piano che poi la Regione Lazio non ha adottato. Nel 2015 Bruxelles aveva lanciato una procedura di preinfrazione ambientale; l’anno dopo il Lazio ha varato misure che però sono rimaste sulla carta. <p> <p><p> <p><p><p><p><p><p> <p><p> <p>I provvedimenti necessari sono evidenti a tutti: l’anello fognario, che peraltro non copre l’intera costa, va riparato. Servono poi nuove stazioni di pompaggio, e l’agricoltura deve ridurre l’uso di prodotti chimici e fertilizzanti. E le troppe abitazioni non connesse alla rete fognaria, dice Londong, vanno dotate urgentemente di un sistema di trattamento delle acque decentralizzato ma non autogestito, e necessariamente posto sotto un controllo delle autorità pubbliche. Adesso tocca ai Comuni della zona e alla Regione Lazio agire prima che sia troppo tardi per salvare il lago di Bolsena.<p> <p> <p> <p> <p> <p><p> <p> <p><p> <p>", "time": "2017-09-04T06:00:00+01:00", "type": "scienza"}
{"title": "Il mare non può attendere ", "url": "https://www.lastampa.it/2017/09/05/scienza/il-mare-non-pu-attendere-2JBjA4Am8o16Zg4asGG4ML/pagina.html", "review": "", "content": "<p> <p>Il mare mi piace perché è l’ultima immensa dimensione del pianeta non governata dall’uomo. Basta immergersi per lasciarsi alle spalle la formicolante e distruttiva operosità dell’homo sapiens. E’ il grande immenso mondo degli invertebrati, del plancton, dei grandi pesci pelagici e di quei mammiferi che milioni di anni fa decisero di tornare nel brodo primordiale.<p> <p> <p> <p>Ma il mare è molto di più di una ristoratrice immersione. Generoso e ribelle, il mare ci ha sostenuto nei millenni. Ha permesso all’umanità di connettere culture e religioni, di rafforzare imperi e pirati, di scambiare spezie e tecnologia. E’ stato il mare, prima di qualunque tecnologia, a permettere la lenta e diffusa globalizzazione della nostra devastante specie. <p> <p> <p> <p>Ancora oggi, in un mondo di terra che galoppa verso i 10 miliardi di abitanti (previsti per il 2010), il mare continua ad essere la grande cornucopia a cui attingere, setacciando e dragando, scandagliando e scavando succhiando e pompando. Solo il settore della pesca estrae ogni anno dai mari quasi 100 milioni di tonnellate di pesce selvatico.<p> <p> <p> <p><p><p><p><p><p> <p><p> <p>Un vero e proprio capitale blu che ci alimenta e ci sostiene e che dovrebbe essere gestito in maniera intelligente e sostenibile, insieme a quelle comunità che dal mare dipendono. Eppure solo il 3% degli oceani è protetto e custodito e solo l'1% dell'oceano si trova all’interno di riserve marine integrali, dove nessuna attività umana è permessa. Secondo uno studio commissionato dal WWF, una protezione del 10% dell’oceano attraverso le Aree marine protette garantirebbe servizi ecosistemici per un valore tra i 622 e i 923 miliardi di US$ nel periodo compreso tra il 2015 e il 2050. Una protezione del 30% garantirebbe benefici tra i 719 e i 1145 miliardi di US$ per lo stesso periodo di tempo. Proteggere la salute dell'oceano è quindi come aprire un conto bancario che genera interessi dei quali sia la società sia gli individui possono beneficiare. <p> <p> <p> <p>Di questo e di molto altro ancora si parlerà da oggi fino a venerdì in Cile nel 4’ Congresso Internazionale delle Aree Marine Protette, IMPAC4  <p> <p> <p> <p>Il Summit è organizzato dal Ministro cileno dell’Ambiente e dalla Commissione Mondiale per le Aree Protette (WCPA) legata all’IUCN (Unione Internazionale per la Conservazione della Natura). Lo slogan scelto quest’anno è “Aree Marine Protette: per unire le persone e l’oceano” a sottolineare l'intricata natura dei rapporti tra le persone e gli oceani. E speriamo che gli ospiti d’onore, tra cui il Principe Alberto di Monaco, l’oceanografa Sylvia Earle e la Presidente del WWF internazionale, Yolanda Kakabadse, riescano ad ispirare la comunità mondiale a cui è affidata la gestione del mare protetto (circa 2.000 delegati di 80 paesi diversi) perché mancano appena 3 anni alla scadenza degli Aichi Target: la conferenza servirà infatti a valutare l’efficacia del lavoro attuale nelle AMP rispetto al raggiungimento dell'obiettivo 11, ovvero, la protezione del 10% delle aree marine e costiere attraverso un’efficace rete di aree protette.<p> <p><p> <p>*direttore Programma Conservazione, WWF Italia <p> <p> <p> <p> <p> <p> <p> <p><p> <p> <p><p> <p>", "time": "2017-09-05T13:46:05+01:00", "type": "scienza"}
{"title": "Intelligenza artificiale e big data per l’agricoltura del futuro ", "url": "https://www.lastampa.it/2017/09/06/scienza/intelligenza-artificiale-e-big-data-per-lagricoltura-del-futuro-7wOaxebaLm0bb7ItzOC8RP/pagina.html", "review": "", "content": "<p> <p>Sarà un’agricoltura digitale quella del prossimo futuro. Un’agricoltura dove i big data e gli science data saranno impiegati direttamente sul campo, e dove l’intelligenza artificiale potrà prevedere in anticipo la qualità dei prodotti, il grado di maturazione, la presenza o meno di patogeni. Si conosceranno le produzioni ancora prima di fare la raccolta, mentre si potrà intervenire puntualmente in caso di infestazioni, o di fertilizzazioni. Meno derrate saranno sprecate, perché selezionate prima ancora della conclusione del ciclo biologico di maturazione.<p> <p><p> <p><p><p><p><p><p> <p>Un software per studiare le mele <p> <p><p> <p>È questa la visione che, da Trento, i giovanissimi studenti impegnati nell’undicesima edizione della Webvalley hanno messo a punto durante le tre settimane di campus estivo. Ospitati in un paesino di montagna, rigorosamente raggiunto dalla fibra e lontano dai grandi centri urbani, 18 studenti si sono incontrati e, guidati da tutor e ricercatori, hanno partorito un’idea, realizzato un progetto e costruito un prototipo funzionante. <p> <p><p> <p>Qui, nella valle dei ricercatori ideata dalla Fondazione Bruno Kessler, ogni anno vengono invitati giovani talenti italiani e americani, in un percorso di ricerca interdisciplinare che li aiuterà nella formazione e perché no nella scelta del percorso degli studi universitari. <p> <p><p> <p><p><p><p><p><p> <p>Studenti sul campo per testare il drone <p> <p><p> <p>LA VALLE DEI GIOVANI TALENTI <p> <p>Ispira ed affascina vedere come le nuove generazioni siano già proiettate nel futuro, e la facilità con la quale le giovani menti ragionano e parlano animatamente di big data, AI, deep learning. Tutti termini legati alle tecnologie cosiddette “intelligenti”, quelle che ormai permeano la vita di tutti i giorni: dal contatore al termostato, dalla nostra auto all’ultimo modello di smartphone. <p> <p><p> <p><p><p><p><p><p> <p>Gli studenti arrivano da molte scuole americane <p> <p><p> <p>Negli anni la Webvalley ha sfornato ricercatori che oggi collaborano con i migliori centri di ricerca e le grandi aziende del web, dal Cern di Ginevra a Google. Molti tra questi hanno fondato le loro startup. “Si tratta di una scuola per ragazzi eccellenti, provenienti da varie formazioni, o comunque legati al mondo dell’IT”, spiega Cesare Furlanello, responsabile unità predictive MPBA (Models for Biomedicine and Environment) presso il centro per le tecnologie dell’informazione e della comunicazione di FBK. <p> <p><p> <p><p><p><p><p><p> <p>In classe durante il campus, lavoro di squadra <p> <p><p> <p>Alcuni di loro fanno parte dei finalisti del premio Intel Isef, la fiera mondiale della scienza che si tiene negli Stati Uniti, vinto quest’anno da un ragazzo italiano?<p> <p><p> <p>DRONI E SOFTWARE CHE IMPARANO DA SOLI A RICONOSCERE LA FRUTTA <p> <p>Gli studenti hanno così messo a punto un drone capace di muoversi in maniera autonoma tra i filari di meli, cultivar tipica dell’agricoltura trentina, e capace di identificare frutto per frutto e inviare in tempo reale i dati, che vengono successivamente analizzati dal server. Uno spettroscopio analizza la qualità dei frutti e il loro grado di maturazione, mentre una telecamera raccoglie le immagini che saranno poi processate per diventare un grande database delle mele. Forma, colorazione, grandezza e molti altri parametri, serviranno per capire la qualità del frutto. Mela dopo mela, ogni frutto avrà una sorta di etichetta. <p> <p><p> <p><p><p><p><p><p> <p>La presentazione finale del progetto <p> <p><p> <p>Per arrivare a questo gli studenti hanno messo a punto un software capace di riconoscere ogni singolo frutto e di darne una sorta di valutazione: questo grazie ad un’enorme quantità di dati raccolti sul campo (i big data, appunto) e “dati in pasto” alla potenza computazionale dei server via internet. Il software impara a distinguere la varietà e la qualità della mela, in modo tale che l’azienda agricola possa calcolare la propria produzione annuale e al contempo stimare gli indennizzi per i danni ricevuti dalle calamità naturali. Come la gelata del 21 aprile scorso che ha ridotto di quasi il 70 per cento la produzione di mele della prossima stagione.<p> <p><p> <p><p><p><p><p><p> <p>Cesare Furlanello, responsabile unità predictive MPBA (Models for Biomedicine and Environment) <p> <p><p> <p>Un campus che dimostra come anche in Italia si possano coltivare giovani talenti fin da ragazzi, i quali, con preparazione ed entusiasmo, stanno già immaginando e realizzando quello che sarà il nostro futuro.<p> <p> <p> <p> <p> <p><p> <p> <p><p> <p>", "time": "2017-09-06T06:00:00+01:00", "type": "scienza"}
{"title": "Carta, Italia sempre più virtuosa ", "url": "https://www.lastampa.it/2017/09/08/scienza/carta-italia-sempre-pi-virtuosa-QQgEYa5VkPixVSaRGKvzdM/pagina.html", "review": "", "content": "<p> <p>Una buona annata. Almeno per quanto riguarda il riciclo della carta in Italia. Il rapporto annuale di Comieco (il Consorzio nazionale per il recupero e riciclo degli imballaggi a base cellulosica), che gestisce quasi la metà della raccolta dei Comuni, fotografa un 2016 dal trend decisamente positivo. Dopo una fase di stallo, la raccolta differenziata della carta ha ricominciato a crescere: si parla di 3,2 milioni di tonnellate recuperate dai Comuni, per una media di oltre 53 chili all’anno per abitante. Un aumento del 3,3% rispetto al 2015, che vuol dire, tradotto in cifre assolute, una montagna di oltre 100mila tonnellate di carta e cartone salvata dalla discarica.<p> <p><p> <p> «Incoraggiante anche il dato che arriva dal comparto dell’industria cartaria - aggiunge il direttore di Comieco Carlo Montalbetti - nei prossimi due anni la domanda di macero aumenterà di 650mila tonnellate. Il che significa raccogliere con la certezza che il materiale verrà utilizzato e reimmesso in un ciclo produttivo sostenibile e virtuoso, capace di generare introiti diretti e benessere per tutti».<p> <p><p> <p>Lo slancio maggiore arriva dalle Regioni del Sud, dove si partiva da posizioni più arretrate rispetto al resto del Paese. L’incremento è addirittura dell’8,6%: c’è di che andare fieri, ma senza adagiarsi sugli allori, se è vero che la raccolta procapite nel Meridione è di 32 chili per abitante, dunque ancora lontana dalla media nazionale. Se il margine di miglioramento è ampio (si calcolano non meno di 600mila tonnellate di carta e cartone ancora da intercettare), la volata di quest’ultimo anno dimostra tuttavia che le politiche messe in atto, sia dalle amministrazioni locali che dallo stesso Comieco con l’Anci, stanno dando i risultati sperati. «La progressione del Sud è un trend consolidato – commenta Montalbetti - Siamo fiduciosi, in due anni potrà arrivare allo stesso livello del Nord». <p> <p><p> <p>  <p> <p> <p> <p> <p><p> <p> <p><p> <p>", "time": "2017-09-08T06:00:00+01:00", "type": "scienza"}
{"title": "Sky per un mare da salvare ", "url": "https://www.lastampa.it/2017/09/08/scienza/sky-per-un-mare-da-salvare-OmQGwQepXF8d8P6LwpeC9K/pagina.html", "review": "", "content": "<p> <p>Un evento sportivo può diventare un invito alla riflessione sulla salvaguardia dei mari, spesso esposti al degrado ambientale e all’inquinamento da plastiche e microplastiche. Per questo, il Gruppo Sky è presente al Gran Premio di San Marino e della Riviera di Rimini di MotoGP con la campagna europea “Sky Ocean Rescue - Un Mare da Salvare”: l’obiettivo è quello di sensibilizzare il pubblico e stimolare un comportamento responsabile nei confronti dell’intero ecosistema marino con piccole azioni quotidiane.<p> <p><p> <p>Qualche dato: oltre il 70% dell’ossigeno che respiriamo arriva dagli oceani, molto più di quello prodotto dalle foreste pluviali. Nonostante questo, i loro tassi di inquinamento stanno raggiungendo livelli sempre più critici: ogni anno 8 milioni di tonnellate di plastica (l’equivalente di un camion pieno di rifiuti scaricati nelle acque al minuto) finiscono infatti nei mari. Si calcola che nel 2050 il peso della plastica negli oceani potrebbe superare quello di tutti i pesci.<p> <p><p> <p><p> <p>  <p> <p> <p> <p> <p><p> <p> <p><p> <p>", "time": "2017-09-08T18:14:21+01:00", "type": "scienza"}
{"title": "Raccontare il mare per salvarlo ", "url": "https://www.lastampa.it/2017/09/07/scienza/raccontare-il-mare-per-salvarlo-MHSYQJo0cfEuiAaZSbbCzO/pagina.html", "review": "", "content": "<p> <p>Lo scrittore e ambientalista americano Wallace Stegner disse “le aree protette sono la migliore idea che ci sia mai venuta” e in effetti se guardiamo ai 142 anni che ci separano dalla creazione di Yellowstone, possiamo dire che le aree protette siano state l’unico strumento che abbia veramente salvato pezzi cruciali del nostro pianeta. Un rete fragile di vita, di biodiversità, di ecosistemi sopravvissuta alla devastazione dell’antropocene per miracolosa intuizione. Nate per proteggere la natura dall’uomo, oggi le aree protette proteggono l’uomo da sé stesso. E questo è più che mai vero per il mare. Saccheggiato, svuotato, riempito (di plastiche, di veleni, di rifiuti) il mare si salverà solo attraverso un concetto avanzato di protezione. Lo ha ribadito alla prima giornata di Impac4, il Forum sulle Aree Marine Protette che si sta svolgendo in questi giorni in Cile, la famosa ricercatrice Sylvia Earle che ha ricordato come le aree marine protette siano il migliore strumento per combattere i cambiamenti climatici, per garantire la sicurezza alimentare, per dare futuro e lavoro alle comunità più svantaggiate, per proteggere quel patrimonio di biodiversità da cui dipende il nostro futuro.<p> <p><p> <p>“Abbiamo speso troppo tempo negli ultimi 50 anni per calcolare quanto possiamo estrarre dal mare” ha detto Sylvia Earle , “è arrivato il momento di fare la cosa più importante, estrarre dagli oceani la nostra esistenza. Se non agiamo ora, visto che sappiamo chiaramente quanto valgono gli oceani, tra meno di mezzo secolo potremmo pentirci amaramente di quanto non abbiamo fatto. Ma dobbiamo coinvolgere le comunità di tutto il mondo e questo è possibile solo se siamo in grado di raccontare quello che sta accadendo. Se le persone vengono informate e coinvolte. Se rafforziamo l’alleanza tra aree protette e comunità”.<p> <p><p> <p>Nuove Riserve marine vengono richieste a gran voce dalle stesse comunità di pescatori in Cile, Colombia, Brasile, Messico , Belize, e in molti altri luoghi del pianeta. Le comunità costiere hanno capito che il loro futuro passa dalla protezione delle risorse marine ora si stanno rimboccando le maniche per trovare nuovi sistemi di gestione che coinvolgano con intelligenza e lungimiranza tutti gli attori cruciali per il futuro degli oceani.<p> <p><p> <p>E sempre citando le parole della Earle, l’oceano ha molte voci, quelle di balene, delfini, tartarughe marine e squali che stuzzicano la nostra immaginazione, ma, ancora più numerose, sono le voci di chi del mare lo vive, di chi lo ha visto cambiare nell’arco della propria vita e ha deciso di lottare per dare al pianeta un futuro più blu. Sono queste le voci che dobbiamo imparare ad ascoltare per proteggere il mare.<p> <p><p> <p>* direttore Programma Conservazione, WWF Italia <p> <p> <p> <p> <p> <p><p> <p> <p><p> <p>", "time": "2017-09-07T20:35:20+01:00", "type": "scienza"}
{"title": "Hawaii, l’avanguardia della transizione energetica ", "url": "https://www.lastampa.it/2017/09/12/scienza/hawaii-lavanguardia-della-transizione-energetica-1BckdeOkwsdSkireRZc7LM/pagina.html", "review": "", "content": "<p> <p>Con un costo dell’elettricità più che doppio rispetto al resto degli Usa e con un elevato potenziale di sole, vento, biomassa e geotermia – le Hawaii sono state da sempre considerate un contesto perfetto per l’impiego su larga scala delle fonti rinnovabili. Del resto, i primi kWh vennero generati proprio da una centralina idroelettrica realizzata nel 1888. Una scelta effettuata dopo che Thomas Edison aveva mostrato nella sua casa di New York le prime lampade ad incandescenza al re Kalakaua (sì, le Hawaii erano allora un regno autonomo che fu eliminato nel 1893 con un colpo di stato organizzato da uomini d’affari statunitensi, ma questa è un’altra storia…).<p> <p><p> <p>In realtà, malgrado le aspettative, per lungo tempo nelle isole hanno operato pochi impianti rinnovabili in grado di soddisfare solo il 10% della domanda. La situazione è cambiata decisamente dopo il 2010 con un’accelerazione della produzione verde che in sei anni è passata al 26% (fig. 1). Decisivo è stato il ruolo del fotovoltaico che rappresenta con 490 MW la metà della potenza rinnovabile delle isole. Le bollette elevate, gli incentivi e il crollo dei prezzi dei moduli hanno alimentato la corsa che ha portato alla installazione di 79.000 impianti solari, tanto che una famiglia su sei è ormai dotata del fotovoltaico (contro la media dell’1% negli interi Usa). L’attenzione al solare ha peraltro riguardato anche la produzione di acqua calda, con 80.000 impianti termici installati e con l’obbligo dal 2010 del loro inserimento in tutti i nuovi edifici.<p> <p><p> <p><p><p><p><p><p> <p>Percentuale di generazione elettrica da rinnovabili nelle isole Hawaii disaggregata per fonti (in giallo il fotovoltaico distribuito) e obbiettivo del 15% al 2015, ampiamente superato <p> <p><p> <p>Come hanno reagito le utilities locali? Inizialmente con una posizione difensiva che ha portato, nel 2013, al blocco delle installazioni solari motivato dai rischi nella gestione della rete. Uno studio del National Renewable Energy Laboratory ha però consentito di verificare la possibilità di innalzare la potenza fotovoltaica ammissibile dal 120% al 250% del carico minimo e la situazione si è sbloccata. <p> <p><p> <p>Ma questo balzo in avanti rappresenta solo l’inizio della corsa delle rinnovabili. Una legge introdotta nel 2015 grazie al crescente supporto dell’opinione pubblica e alla mobilitazione dei gruppi ambientalisti ha previsto il raggiungimento della totale decarbonizzazione della generazione elettrica entro il 2045 (Fig. 2). Quest’anno è stata poi messa in discussione una proposta di legge per consentire al sistema dei trasporti di essere anch’esso alimentato dalle rinnovabili (prevalentemente grazie alla mobilità elettrica) entro il 2045. Insomma, il percorso verso l’indipendenza energetica è tracciato e sarà interessante seguire le scelte tecnologiche, gestionali e regolatorie che verranno effettuate per facilitare questa transizione energetica. <p> <p><p> <p>Il nuovo contesto normativo ha portato ad un cambiamento della posizione delle utilities che, dopo la bocciatura di due proposte per raggiungere l’obiettivo della produzione del 100% rinnovabile, hanno presentato un piano più avanzato che è stato accettato lo scorso 17 luglio. Il programma delle Hawaiian Electric Companies prevede di raggiungere il 48% della produzione nel 2020 e il 100% nel 2040, anticipando quindi di cinque anni l’uscita dal petrolio.<p> <p><p> <p>Ci sono diversi elementi interessanti in questa proposta. Il primo riguarda la fortissima accelerazione prevista nei prossimi quattro anni, motivata con l’opportunità di sfruttare al massimo gli incentivi nazionali esistenti. Entro il 2021 è quindi prevista l’installazione di 717 MW fotovoltaici, 157 MW eolici e l’avvio di programmi di Demand Response (agendo quindi sui consumi) per 115 MW, tutte misure che consentirebbero alle rinnovabili di raddoppiare la quota delle rinnovabili portandola al 52%. <p> <p><p> <p>Al 2030 si valuta poi che il numero di impianti fotovoltaici raddoppierà passando a 165.000 e che saranno tutti dotati di sistemi di accumulo. E’ chiaro infatti che lo stoccaggio svolgerà un ruolo decisivo. Significativamente sono già state introdotte tariffe differenziate in modo da valorizzare il contributo solare spostato nelle ore serali di massima richiesta. <p> <p><p> <p><p><p><p><p><p> <p>Percentuale di rinnovabili nella generazione elettrica delle isole Hawaii (verde chiaro) e obbiettivi dello Stato <p> <p><p> <p>Un secondo aspetto interessante degli scenari riguarda l’assenza di decisioni sull’importazione di gas liquefatto. In effetti il Governatore delle Hawaii, David Ige, si è sempre dichiarato contrario a questa scelta per non rallentare la corsa delle rinnovabili (una riflessione per i nostri decisori lanciati sull’ipotesi di metanizzare la Sardegna, un’isola con popolazione e superficie analoga a quella delle Hawaii).<p> <p><p> <p>Un terzo elemento riguarda un aspetto delicato trattato nell’Appendice Q del Piano. Parliamo delle condizioni che potrebbero favorire la “grid defection”, cioè la scelta di staccarsi dalla rete. Non vengono forniti numeri in quanto considerati “confidenziali”, ma è chiara la preoccupazione che la progressiva competitività dell’abbinamento solare più accumulo possa rendere conveniente la scelta di rendersi totalmente autonomi. <p> <p><p> <p>E proprio sulle scelte che verranno compiute sul lungo periodo tra impianti centralizzati e generazione distribuita si giocheranno il futuro energetico delle isole ed i costi della transizione. Un futuro tutto da scrivere perché su questo aspetto gli scenari sono ancora aperti, tanto che il regolatore ha “accettato” ma non “approvato” il piano.<p> <p> <p> <p> <p> <p><p> <p> <p><p> <p>", "time": "2017-09-12T06:00:00+01:00", "type": "scienza"}
{"title": "La minaccia dei fiumi “tombati”. Una rete di 12 mila chilometri ", "url": "https://www.lastampa.it/2017/09/12/scienza/la-minaccia-dei-fiumi-tombati-una-rete-di-mila-chilometri-iXUpzjptBLuqPrEJgddq7H/pagina.html", "review": "", "content": "<p> <p>Una mappa precisa non c’è, ma sappiamo che in Italia ci sono circa 12mila chilometri di corsi d’acqua «tombati». Fiumi, torrenti e rivi coperti da edifici e strade e trasformati in canali sotterranei. Per due secoli nelle Università si è insegnato che un fiume è un semplice collettore. Un «tubo» che si può trasformare in qualcosa d’altro usando cemento e buoni calcoli. La dinamica naturale di un fiume - che da sempre «vive» passando per fasi di magra e di espansione, ma anche di esondazione - è stata cancellata attraverso l’ingegneria. <p> <p><p> <p>LEGGI ANCHE - Il territorio devastato dalla nostra voracità (M. Maggiani) <p> <p><p> <p>Oggi abbiamo scoperto che questi fiumi «tombati», questi canali sotterranei su cui sono state costruite case e uffici in cui vivono e lavorano persone, nella loro «tomba» non ci stanno. Per colpa delle le precipitazioni «normali», di quelle potenziate al parossismo dal cambiamento climatico, ma anche per i flussi generati dalla impermeabilizzazione del territorio dovuta al consumo del suolo, a Livorno, Genova e in molte altre città l’acqua alla fine esplode letteralmente fuori da questi poveri fiumi tombati, cementificati, o strangolati da argini e ponti mal concepiti. Con conseguenze distruttive e devastanti, in termini umani ed economici.<p> <p><p> <p>La «tombatura» dei fiumi è un’invenzione francese: furono gli ingegneri del servizio delle «Acque e dei Ponti» del Regno d’Italia di Napoleone Bonaparte a immaginare per primi la necessità di coprire certi rivi minori all’interno delle città. La ragione era sanitaria: questi corsi d’acqua erano fogne a cielo aperto, potevano e dovevano essere trasformati in fogne ben chiuse che sfociavano nei fiumi più importanti, liberando le città e risanandole da cattivi odori ed epidemie. Tra fine Ottocento e inizio Novecento in tante città grandi e piccole del Belpaese molti rivi furono così «tombati», e coperti da strade e salubri viali alberati per il passeggio. <p> <p><p> <p>Successivamente, la motivazione di queste opere di sistemazione idraulica cambiò: negli Anni 60, 70 e 80 sempre più rivi vennero coperti per ragioni urbanistiche o per permettere l’edificazione di nuove costruzioni. I corsi d’acqua non coperti ebbero argini di cemento, il loro scorrere venne regimato, rettificato, ristretto e ingabbiato, e nel loro alveo vennero costruiti ponti e a volte anche edifici d’abitazione. Le aree paludose e le cosiddette «casse di espansione» in cui un tempo i fiumi riversavano l’eccesso di acqua non ci sono più. Nelle zone all’esterno delle città il terreno agricolo è stato occupato da case, centri commerciali, capannoni industriali, parcheggi. Il consumo del suolo continua ad aumentare, amplificando il processo di impermeabilizzazione: solo nel 2015-2016 sono stati «consumati» ogni giorno una media di 30 ettari. Tre metri quadri di suolo artificiale in più ogni secondo che passa.<p> <p><p> <p><p><p><p><p><p> <p><p> <p>Ma i fiumi - abbiamo verificato a nostre spese - non sono corpi «morti», ma «vivi». L’acqua che non può più scendere verso le falde sotterranee perché bloccata da cemento e asfalto, da qualche parte deve pur andare. Se piove molto, l’acqua che prima scorreva in un alveo fluviale di cento metri non ce la fa a passare dentro un canale sotterraneo largo solo venti metri. Adesso che il clima è cambiato, o non piove per molti giorni, o quando piove, piove tantissimo. L’acqua che giunge nella strettoia del fiume tombato, «esplode», e va dove ci sono le case e le persone.<p> <p><p> <p>La mappa che pubblichiamo accanto indica solo alcuni dei casi più eclatanti di questa situazione. Che secondo gli esperti è particolarmente pericolosa soprattutto nelle Regioni meridionali, dove sono state realizzate a suo tempo opere di qualità peggiore. Come spiega l’ingegner Martina Bussettini, ricercatore dell’Ispra, non si può fare moltissimo per rimediare: ci sono a volte dei sistemi di deflusso, si possono realizzare delle opere per rimediare alle situazioni più gravi, «ma l’Italia - spiega Bussettini - può essere paragonata a un paziente con gravi problemi circolatori cui si applica uno stent per far passare meglio il sangue dove le arterie sono più strette. L’unica cosa che si può fare veramente è tenerlo sotto controllo e vigilare».<p> <p><p> <p>Vigilanza, investimenti come quelli in corso (9400 cantieri avviati in tutto il paese e monitorati dalla task force di governo #Italiasicura). Ma c’è anche chi propone di imitare quanto si fa in paesi come la Germania, dove si spende per «rinaturalizzare» i corsi d’acqua. Gli alvei rettificati e le sponde in cemento si demoliscono; si ripristinano le aree di espansione; si piantano sulle sponde alberi di alto fusto, che aumentano la capacità del suolo di trattenere le acque. Vogliamo provarci anche nelle nostre città?<p> <p><p> <p> <p> <p> <p> <p><p> <p> <p><p> <p>", "time": "2017-09-12T07:00:00+01:00", "type": "scienza"}
{"title": "Guerre e clima, più affamati sul pianeta ", "url": "https://www.lastampa.it/2017/09/15/scienza/guerre-e-clima-pi-affamati-sul-pianeta-Yq9DrpfciUP3rPZzppcq3N/pagina.html", "review": "", "content": "<p> <p>Sono numeri terribili. In assoluto, e perché ci dicono che la tendenza positiva innescata da alcuni anni alla riduzione della malnutrizione e della fame si è invertita. Per colpa di guerre e per le conseguenze - che negli anni a venire peggioreranno, purtroppo - del cambiamento climatico. Dunque, per la prima volta dopo più di dieci anni le agenzie delle Nazioni Unite che si occupano di alimentazione annunciano un chiaro aumento del numero delle persone che nel mondo soffrono la fame. Secondo il rapporto «Stato della Sicurezza Alimentare e della Nutrizione nel Mondo», diramato oggi da Fao-Ifad-Wfp, gli affamati nel 2016 erano 815 milioni di persone, l’11 per cento della popolazione del pianeta, 38 milioni in più dell’anno precedente. Lo studio (a cui per la prima volta hanno collaborato anche Unicef e Oms) attribuisce gran parte di questo aumento al «proliferare di violenti conflitti e di shock climatici», ponendo in risalto anche il ruolo giocato dalla carestia in Sud Sudan e le conseguenze che questa potrebbe avere in paesi ad alto rischio come Nigeria, Somalia e Yemen. Contemporaneamente, accanto a oltre 800 milioni di affamati ci sono 641 milioni di obesi. Un altro paradosso, tragico.<p> <p><p> <p>Sotto la lente del rapporto la fame, ma anche tante forme di malnutrizione che riguardano milioni di bimbi. In particolare 155 milioni sotto i cinque anni d’età hanno carenze di crescita legate alla cattiva alimentazione, e di questi ben 122 milioni vivono in paesi in guerra; 52 milioni di piccoli invece soffrono di deperimento cronico. Sono invece 41 milioni i bambini in sovrappeso, altra piaga presa in esame dal rapporto insieme all’obesità che colpisce 641 milioni di adulti, il 13% del totale mondiale, e all’anemia, di cui soffrono 613 milioni donne, pari al 33%. Si tratta delle altre facce dell’insicurezza alimentare dovute ai mutamenti delle abitudini a tavola innescati dalla crisi economica di tanti paesi ad alto reddito.<p> <p><p> <p>«Lo sforzo che dobbiamo fare nel 2017 - ha detto José Graziano de Silva, direttore generale della Fao, presentando il rapporto con i vertici delle 5 agenzie dell’Onu - è incrementare azioni umanitarie e strumenti di sviluppo, creando una buona sinergia; non porremo fine alla fame entro il 2030 se non affrontiamo tutti i fattori che minano la sicurezza alimentare». Una situazione sempre più grave, fa notare la Coldiretti, nonostante il crollo dei prezzi delle principali materie prime agricole con il minimo storici degli ultimi 5 anni.<p> <p><p> <p>Degli 815 milioni di persone che soffrono la fame, 489 milioni vivono in paesi con conflitti, fino a +4,4% rispetto agli altri. Cifre preoccupanti emergono in particolare in Africa, il continente che resta il più povero, nonostante le grandi possibilità di sviluppo in particolare agricolo. All’inizio del 2017, rileva ancora il rapporto, la carestia ha colpito alcune parti del Sud Sudan e potrebbe riapparire in Nigeria, Somalia e Yemen. Devastante è poi il fenomeno meteo di El Nino che ha causato siccità e inondazioni. <p> <p><p> <p>IL COMMENTO DI OXFAM <p> <p>«Questa situazione è il frutto di un vergognoso fallimento dei leader e delle istituzioni internazionali. Il terreno che avevamo faticosamente conquistato in anni di lotta alla fame si può perdere facilmente: oggi ne abbiamo la prova. Centinaia di milioni di persone al mondo soffrono la fame, mentre una manciata di multimiliardari continuano ad accumulare più ricchezza di tutti noi messi insieme. È il paradosso inquietante di fronte al quale siamo»: è il commento di Winnie Byanyima, direttore esecutivo di Oxfam International, al rapporto Onu sulla fame nel mondo.<p> <p><p> <p>«La fame non è frutto di una mancanza di cibo: ne produciamo abbastanza per sfamare il mondo. Dobbiamo trovare soluzioni reali e definitive alle cause strutturali dell’insicurezza alimentare. Ciò significa fare pressione per la risoluzione pacifica dei conflitti, tagliare drasticamente le emissioni di Co2 e aiutare le comunità ad adattarsi a un clima che cambia. Significa anche investire nelle donne» aggiunge Byanyima.<p> <p><p> <p>«Per anni, le persone con cui lavoriamo, vale a dire gli agricoltori di piccola scala, i leader delle comunità, i rifugiati - dice Roberto Barbieri, direttore generale di Oxfam Italia - ci hanno avvisato della “tempesta perfetta” che i cambiamenti climatici, i conflitti, la fame e la povertà stavano provocando. Per l’Italia la lotta alla fame nel mondo è da molti anni uno dei capisaldi dell’azione di Cooperazione allo sviluppo, priorità confermata anche nell’agenda di Presidenza del G7, in cui l’Italia ambiva a lanciare una nuova iniziativa congiunta per promuovere la sicurezza alimentare in Africa Sub-Sahariana. È giunto il momento che l’Italia tenga fede a quell’ambizioso progetto stanziando subito le risorse preventivate, già a partire dalla prossima legge di Bilancio in arrivo alle Camere tra circa un mese».<p> <p><p> <p> <p> <p> <p> <p><p> <p> <p><p> <p>", "time": "2017-09-15T18:26:04+01:00", "type": "scienza"}
{"title": "Così nell’oceano una madre e un cucciolo di Megattera ", "url": "https://www.lastampa.it/2017/09/18/scienza/cos-nelloceano-una-madre-e-un-cucciolo-di-megattera-4bj9yOz0wEgJH801mVwcmM/pagina.html", "review": "", "content": "<p> <p>Ogni anno, sono migliaia i cetacei che si spiaggiano nel mondo. Dal 1986 al 31 dicembre 2016, 5044 cetacei sono stati registrati nella banca dati spiaggiamenti italiana. I dati acquisiti nel 2016 ammontano a 221 spiaggiamenti totali, avvenuti per lo più in Calabria, Toscana, Lazio e Sardegna; nella maggior parte dei casi, si trattava di tursiopi e stenelle. Nel corso del tempo, la media degli esemplari spiaggiati è cresciuta soprattutto in coincidenza di eventi straordinari per lo più di natura infettiva, com’è avvenuto nel 1992 e nel 2013, quando si sono registrate infezioni da morbillivirus, un virus simile al nostro morbillo. <p> <p><p> <p>Anche un report più recente sul 2016, pubblicato lo scorso aprile dal Centro di referenza nazionale per le indagini diagnostiche sui mammiferi marini spiaggiati (C.Re.Di.Ma) del ministero della Salute ha evidenziato la persistente circolazione di agenti virali, come morbillivirus e herpesvirus, protozoari come Toxoplasma gondii, e la presenza sporadica di altri agenti virali come il poxvirus. Anche i quindici esemplari di stenella che si sono spiaggiati sulle coste toscane nei primi tre mesi del 2017 (dati Arpat e Istituto Zooprofilattico Lazio e Toscana) potrebbero rientrare nell’ultimo fenomeno epidemico di morbillivirus osservato sulle coste meridionali italiane da giugno 2016. «Anche se non c’è una correlazione causale diretta tra inquinamento e fenomeni virali di questo tipo, è stata registrata una corrispondenza tra animali malati e concentrazioni di sostanze inquinanti nei loro tessuti», spiega Sandro Mazzariol, professore di patologia generale e anatomia patologica veterinaria all’Università degli Studi di Padova. <p> <p><p> <p><p><p><p><p><p> <p><p> <p>Le cause degli spiaggiamenti rimangono per buona parte un mistero che la scienza sta cercando di indagare. Un recente studio, realizzato dai ricercatori di Ispra e del Ministero dell’Ambiente e pubblicato sulla rivista European Journal of Wildlife Research, ha indagato le relazioni tra la capacità di pesca e gli spiaggiamenti avvenuti in Sicilia, regione che possiede la più grande flotta da pesca italiana. Sono stati presi in esame 48 distretti siciliani, comprese le aree che contano una maggiore presenza della pesca industriale. Dal 1995 al 2012 – precisano gli autori - la capacità di pesca in Sicilia è nettamente diminuita, e contemporaneamente si è registrato un calo nel numero di cetacei spiaggiati.<p> <p><p> <p><p><p><p><p><p> <p><p> <p>Un’altra delle ipotesi che è stata avanzata per spiegare gli spiaggiamenti di massa è legata alla possibile interferenza di tecnologie di ecoscandaglio - come i sonar o gli airgun per le prospezioni petrolifere - sul sistema di orientamento dei cetacei. La ricerca ha chiarito che quando un cetaceo fugge da un sonar a basse frequenze, mette in atto un movimento che richiede il 30% di energia in più rispetto a quella che verrebbe utilizzata in un moto natatorio standard. A oggi, sono pochissimi gli studi che hanno indagato il costo energetico che un cetaceo deve sostenere quando si immerge normalmente o quando mette in atto una flight response (ovvero, quando scappa) perché disturbato da un elemento come un sonar. <p> <p><p> <p><p><p><p><p><p> <p><p> <p>Anche la forte coesione sociale dei cetacei potrebbe essere uno degli elementi utili a spiegare gli spiaggiamenti di massa che si verificano in tutto il mondo. «Il concetto di formazione sociale nei cetacei è molto diverso rispetto al nostro, anche in relazione allo spazio usato: questi animali viaggiano a enormi distanze gli uni dagli altri, pur facendo parte dello stesso gruppo. Grazie all’acustica, però riescono a tenersi in contatto anche ad alcuni chilometri», spiega Elena Papale, etologa dell’Istituto per l’Ambiente Marino Costiero del Cnr.<p> <p><p> <p><p><p><p><p><p> <p><p> <p>Le cause che determinano lo spiaggiamento di animali sono al centro di un dibattito aperto che dura da molti decenni. Per stabilire la causa, ogni evento va affrontato come caso singolo utilizzando un approccio basato sull’evidenza ed effettuando le indagini post-mortem e sugli esemplari vivi utilizzando tutte le conoscenze possibili. «Nonostante questi sforzi, siamo in grado di identificare la causa nella metà dei casi e spesso sono eventi legati a malattie, fioriture algali e interazione con l’uomo, talvolta possono essere cause diverse, singole o combinate. In alcune specie come i globicefali queste situazioni di difficoltà individuale, possono indurre un animale, spesso il capobranco, a portarsi in prossimità della costa e nelle specie caratterizzate da una forte coesione sociale, può succedere che gli individui del branco seguano fino a terra quello o quelli di loro che sono in difficoltà», conclude Mazzariol. <p> <p> <p> <p> <p> <p><p> <p> <p><p> <p>", "time": "2017-09-18T06:00:00+01:00", "type": "scienza"}
{"title": "Dismissione nucleare: Sogin incassa le lodi internazionali, ma annuncia rincari in bolletta ", "url": "https://www.lastampa.it/2017/09/21/scienza/dismissione-nucleare-sogin-incassa-le-lodi-internazionali-ma-annuncia-rincari-in-bolletta-LqClzEMte0t6GsBIzgN0xI/pagina.html", "review": "", "content": "<p> <p>La buona notizia è che l'Italia è ufficialmente riconosciuta come un'eccellenza nel campo del decommissioning nucleare. Lo ha detto l’AIEA (Agenzia Internazionale per l'Energia Atomica) durante la sua 61esima Conferenza Generale, in corso in questi giorni a Vienna presso le Nazioni Unite. E Sogin, la società pubblica incaricata in toto dello smantellamento degli ex impianti nucleari italiani e della gestione in sicurezza dei rifiuti radioattivi della penisola, tiene giustamente a farlo sapere. <p> <p> <p> <p>La cattiva notizia è che il decommissioning costa. E secondo le nuove stime fatte da Sogin, aggiornate con accurate valutazioni di rischi e ritardi di un processo di per sé eccezionalmente complesso, costerà più del previsto, passando da 6,8 a 7,2 miliardi di euro: 400 milioni in più che ricadranno sulle bollette degli italiani. <p> <p> <p> <p>Un male necessario, che i vertici della società e l’ad Luca Desiata, in carica da un anno, strategicamente annunciano nel giorno in cui la più importante organizzazione internazionale per l’utilizzo pacifico del nucleare rende noti gli esiti lusinghieri della peer review (la prima al mondo su scala nazionale) condotta negli ultimi mesi sull’operato di Sogin. Da questa analisi “tra pari” – non un’ispezione, ma un confronto per condividere buone pratiche e accettare consigli e raccomandazioni – i metodi di pianificazione e gestione del gruppo italiano non solo escono a testa alta, ma vengono indicati come possibili modelli da seguire all’estero (per esempio in Corea del Sud, dove è stata la stessa AIEA a fare “pubblicità” agli italiani).<p> <p> <p> <p>Non solo lodi, però, arrivano dall’AIEA. Tra le criticità del sistema Italia, la prima segnalata nella lista è l’annosa e cruciale questione della scelta di un sito per il Deposito Nazionale, dove dovrebbero trovare una sistemazione definitiva tutti i rifiuti radioattivi d’Italia. Si tratta innanzitutto delle scorie derivanti dallo smantellamento degli impianti nucleari chiusi negli anni ’80, a seguito del referendum: le quattro ex centrali di Trino, Caorso, Latina e Garigliano, l'impianto di produzione di combustibili a Bosco Marengo e gli ex impianti di ricerca e ritrattamento di Saluggia, Casaccia e Rotondella. I rifiuti sono al momento distribuiti in vari depositi temporanei nei pressi degli stessi siti in smantellamento. Tra tutti, il più problematico e fonte di preoccupazione è certo quello di Saluggia in Piemonte, dove, a poca distanza dal letto del fiume Dora, sono stoccati 250 metri cubi di liquidi radioattivi non trasportabili: rifiuti che, non appena si verrà a capo dell’odissea per la costruzione del Cemex, andranno cementificati e resi stabili, per poi, alla fine, essere trasferiti al Deposito Nazionale.<p> <p> <p> <p>Alle scorie degli impianti si aggiunge poi una consistente quota (circa il 40% del totale) di rifiuti a medio-bassa radioattività prodotti, e che presumibilmente si continueranno a produrre per i prossimi 50 anni, dall’industria, dalla ricerca e dalla medicina nucleare. In totale, da qui al 2065, si parla di circa 90mila metri cubi di rifiuti radioattivi (di cui 15mila ad alta attività) da sistemare in un unico deposito. Pare un’enormità, ma è poca cosa se ci si confronta ad esempio con la Francia, che per le scorie prodotte dalle sue 60 centrali ha già sigillato un deposito da 500mila metri cubi (a Manche) e si appresta a chiuderne un secondo da 1 milione (a l’Aube).<p> <p> <p> <p>In Italia, invece, da diversi anni siamo al palo. La pubblicazione della nuova Carta Nazionale delle Aree Potenzialmente Idonee (Cnapi), consegnata da Sogin per il nullaosta del Ministero dell’Ambiente, è slittata a fine 2017. Sui siti individuati i vertici Sogin rimangono ovviamente abbottonati, ma saranno presumibilmente un centinaio, scelti sulla base dei criteri dettati dall’Ispra, tra cui la bassa densità di popolazione, la distanza dalle città, l’assenza di rischio sismico, la stabilità idrogeologica. «Una volta resa pubblica la Cnapi – spiega Desiata - ci saranno due anni di tempo per un'auto-candidatura da parte di uno dei territori indicati, e se la cosa non dovesse avvenire, deciderà il Ministero». La Sogin conta sui benefici che l'ospitare il Deposito Nazionale porterebbe al territorio: innanzitutto un investimento di circa 1,5 miliardi per la costruzione dell’impianto, poi le ricadute in termini di sviluppo economico e di lavoro e infine il prestigio e la crescita che la presenza di un Parco Tecnologico per la ricerca di rilievo internazionale porterebbe con sé. <p> <p> <p> <p>Intanto, però, il 13 settembre si è chiusa una prima consultazione pubblica, la “procedura di valutazione ambientale strategica” indetta dal Ministero dell’Ambiente, e da una scrematura preliminare i risultati non sembrano propendere per un’accoglienza entusiastica: dalla Basilicata e dai comuni della Sardegna , in particolare, arriva un sonoro e compatto “No” all’eventualità di ospitare il deposito sul proprio territorio. <p> <p> <p> <p>Sindrome Nimby e atavico terrore del’atomo, con buona pace degli esperti internazionali dell’AIEA, rischiano di prolungare ancora l’ormai trentennale storia della dismissione nucleare italiana.<p> <p><p> <p> <p> <p> <p> <p><p> <p> <p><p> <p>", "time": "2017-09-21T00:00:00+01:00", "type": "scienza"}
{"title": "Trentino, la terra della grappa, dei canederli e dello speck ", "url": "https://www.lastampa.it/2017/09/20/scienza/trentino-la-terra-della-grappa-dei-canederli-e-dello-speck-1rGAj7tHoiIbZYlD2qrpSK/pagina.html", "review": "", "content": "<p> Un silenzio ascetico, aria pura e prelibatezze a chilometro zero, dall’uva alle mele, dallo speck alla luganega: benvenuti a Trento, la patria di Alcide De Gasperi, di Flaminio Piccoli, il fondatore del quotidiano regionale L’Adige, e delle Brigate Rosse. Un luogo pieno di storia e di cultura ma anche di prodotti tipici, a partire dalla produzione di grappa. Dai ricchi taglieri con i salumi e i formaggi alle torte di patate, fino ai bretzel, ai canederli, alla carne e alla polenta: la gastronomia in Trentino Alto-Adige è variegata e succulenta. Tra i piatti tipici ci sono: i ravioli mocheni, detti rufioi, i ravioli di crauti o kropfen, la pinza (in passato sostituiva il pane e veniva gustata con salumi e formaggi), gli straboi (dolce preparato nei giorni di carnevale e di sagra dei paesi della valle) e la lucanica mochena, insaccato di puro suino da consumare crudo, possibilmente accompagnato da pane di segale o bianco della tradizione trentina. Tra i dolci c’è lo strudel di mele, immancabile a fine pasto. Proprio quest’anno lo Speck Alto Adige Igp compie vent’anni, nato nel 1992 da 18 produttori. Tra le bevande non mancano le birre, il vino e, naturalmente, le grappe a fine pasto. A soli venti chilometri dal capoluogo trentino, vicino Pergine Valsugana, c’è la Valle del Mocheni. L’ambiente è suggestivo e selvaggio, tra prati verdi e boschi rigogliosi. Gli abitanti hanno saputo conservare gelosamente sia l’ambiente che il patrimonio storico culturale, senza tralasciare la valorizzazione e la riscoperta di una lingua, il mòcheno, che sembrava dover scomparire. Il trekking e la ciaspolata invernale sono tra le attività più diffuse. Il termine “ciaspole” è un vocabolo del dialetto della Val di Non, Trentino, entrato a far parte del linguaggio comune grazie al successo della gara La Ciaspolada”. La 44esima edizione ha avuto luogo a Fondo, in provincia di Trento, lo scorso gennaio. Un altro evento importante è il Trento Film Festival della Montagna, tra aprile e maggio di ogni anno. È una rassegna cinematografica internazionale di film che narrano il rapporto osmotico tra uomo e natura, la passione per la montagna e l’avventura. Quattro anni fa nasce inoltre il Muse, il museo delle scienze di Renzo Piano. Sostituisce il museo tridentino di scienze naturali. Il caratteristico profilo della struttura ricorda l’andamento frastagliato delle montagne trentine e in particolare delle Dolomiti. Da vedere anche il Museo Diocesano, le Gallerie di Piedicastello e il Museo Caproni dell’aviazione. La città è anche la terra dell’altra anima delle Brigate Rosse, quella sorta tra le aule della facoltà di Sociologia dell’Università di Trento, frequentata da Renato Curcio e dalla moglie Margherita Cagol. La grappa trentina è immancabile sulle tavole: il clima, l’acqua e il trattamento della vinaccia la distinguono dalle colleghe italiane. È innanzitutto un prodotto rigorosamente made in Italy: è un’acquavite prodotta dalla vinaccia ricavata da uve prodotte e vinificate esclusivamente in Italia, distillata solo sul territorio nazionale. All’estero si produce invece acquavite d’uva, un distillato di mosto. Al contrario la grappa è un distillato di vinacce fermentate. «Il profumo e l’aroma sono le caratteristiche essenziali di una grappa, perciò bisogna eliminare le muffe e l’aceto, circa il 10% della vinaccia» spiega l’enologo della Distilleria Bertagnolli, nata nel 1870 dalla nobildonna Giulia de Kreutzenberg e dal farmacista Edoardo Bertagnolli. È specializzata nella produzione di grappe e distillati trentini, certiﬁcati e pluripremiati a livello internazionale. La produzione si estende su una superficie di circa venti chilometri, da Roveré della Luna a Lavis, comuni del capoluogo trentino. La fermentazione della vinaccia avviene in maniera naturale oppure viene aggiunto del lievito. È la fase più delicata del processo produttivo. Poi viene stoccata all’interno delle vasche. Successivamente viene aggiunta l’acqua, secondo proporzioni ben precise. «Un terzo dei costi dell’azienda riguarda lo smaltimento dell’acqua: 450 ettolitri al giorno. Una parte di questa seve a produrre energia». Il distillato viene distinto in tre parti a seconda delle sue componenti e della sua qualità: la testa, il cuore e la coda. La grappa è ottenuta selezionando il cuore, cioè la parte centrale della distillazione, ricca di alcol etilico e sostanze aromatiche, e scartando testa e coda, cioè le parti iniziali e finali del processo di distillazione. La grappa finita viene pesata, calcolato il grado alcolico, inserita nelle cisterne e conclude il suo percorso nei laboratori per gli opportuni controlli. La Distilleria Marzadro, nasce 68 anni fa dall’idea di Sabina Marzadro, la sorella di Attilio, il padre dell’attuale proprietario. La nuova pianificazione aziendale trae ispirazione dalle distillerie scozzesi e la sede è stata rinnovata nel 2005, creata rigorosamente con materiali biocompatibili, in legno e pietra. La distilleria produce un milione e mezzo di bottiglie di grappa ogni anno ossia diciotto milioni di fatturato. «La grappa “Diciotto lune” – spiega Stefano Marzadro, uno dei proprietari dell’azienda- è la più venduta. È leggera e piace a tutti. È composta dal 70% di vinacce rosse e il restante da vinacce bianche. Le grappe alla frutta sono altrettanto richieste ed hanno 30 gradi. Ciò che fa la differenza, in ogni grappa, è la conservazione della vinaccia. Abbiamo 60.000 turisti ogni anno. Il settore della grappa potrebbe rappresentare un volano per il lavoro dei giovani». Crescono le esportazioni di grappa, sono al 20%, soprattutto in Germania e in Svizzera. Secondo i proprietari, la Russia potrebbe rappresentare nel futuro un ottimo mercato per l’export. Trento è stata inoltre la sede della sesta edizione della Green Week, dal 28 febbraio al 2 marzo. È un forum di discussione sull’ambiente: dall’edilizia alla produzione energetica, dall’acqua ai trasporti fino ai grandi temi della geopolitica energetica o alle semplici abitudini che derivano dai nostri regimi alimentari. Dobbiamo certo rispettare il nostro ecosistema: è il monito che, attraverso dei gesti quotidiani, gli abitanti del capoluogo trentino sembrano voler ricordare a chi, più o meno sbadatamente, non preserva questo nostro patrimonio inestimabile. <p> <p> <p> <p> <p><p> <p> <p><p> <p>", "time": "2017-09-20T10:28:44+01:00", "type": "scienza"}
{"title": " Il mondo ha bisogno di una seconda mano ", "url": "https://www.lastampa.it/2018/12/27/scienza/il-mondo-ha-bisogno-di-una-seconda-mano-Blw9uH0lLApf0U0Lw6XvYI/pagina.html", "review": "", "content": "<p> <p>La storia è ascrivibile a quella della circular economy, dove non esistono gli scarti ma tutto ha una seconda vita. La differenza sostanziale del mondo del cosiddetto “usato” o “di seconda mano” è che i prodotti non finiscono smontanti nelle loro componenti essenziali per essere riciclate, ma gli oggetti passano di proprietà e continuano a vivere integri così come sono stati concepiti e creati. Una libreria rimane la stessa libreria, una giacca una giacca e un servizio di bicchieri un servizio di bicchieri, cambiano solo di casa.<p> <p><p> <p>Si tratta di una delle forme più antiche di commercio. I mercatini dell’usato si perdono nella notte dei tempi ed è stato sempre un modo virtuoso per disfarsi delle cose che non indossavamo più o per cambiare l’arredo del salotto ma senza buttarlo via, essenzialmente per due ragioni: la prima è che le “cose” non erano ancora usurate e quindi erano ancora in buono stato per essere riutilizzate (e quindi perché buttarle?), la seconda è che rivendendole possiamo trarne un qualche guadagno.<p> <p><p> <p>Nell’era dell’economia circolare queste forme arcaiche di commercio hanno trovato nuova linfa e una nuova dignità.<p> <p><p> <p>Mercatopoli rappresenta ad oggi una delle forme più evoluta e organizzate di questo approccio.<p> <p><p> <p>Si tratta di un marchio, nato nel 2003 di proprietà della società Leotron fondata a Verona nel 1988 da Alessandro Giuliani (nella foto qui sotto), che riunisce in un franchise dedicato all’usato circa ottanta negozi in tutta Italia. Il volume d’affari del gruppo, lo scorso anno, ha superato i 25 mlioni di euro.<p> <p><p> <p><p><p><p><p><p> <p><p> <p>Chi compra e chi vende può essere anche la stessa persona, perché queste decine di microimprese che agiscono con il nome di Mercatopoli acquisiscono i prodotti esposti in conto vendita. Il meccanismo è facile: chi ha qualcosa da vendere può iscriversi al punto vendita più vicino e con la tessera “Mercatopoli” porta i suoi beni al titolare del negozio che li valuta sia in termini di qualità che di prezzo. A questo punto, se i due si trovano d’accordo, il ricavato della vendita sarà poi spartito a metà fra negozio e proprietario del bene (che potrà passare all’incasso dopo 15 giorni dalla vendita).<p> <p><p> <p>Quest’anno il mondo di Mercatopoli, che sono realtà molto radicate sul territorio, ha fatto un ulteriore salto in avanti anche nel settore dell’economia digitale dove era già presente con servizi di shop-online: ha attivato una campagna social con l’hashtag #iovendoconMercatopoliperché.<p> <p><p> <p>Il rapporto fra gestore e beni in vendita non è affatto banale, perché ogni Mercatopoli ha una propria identità. Nel visitarne a campione due, quello di Parma Sud e quello di Reggio Emilia Kennedy, sono emerse personalità diverse che si rispecchiano anche in un’offerta diversa.<p> <p><p> <p> “Trattiamo – risponde Alessandro Solimei del Marcatopoli di Parma Sud – una svariata tipologia merceologica: da al libro al quadro, dal mobile all’abbigliamento, dal vintage alla borsetta, fino agli elettrodomestici. Tutto accuratamente selezionato, curato, funzionante, in ottimo stato, cercando di contestualizzarlo nel migliore dei modi, cercando id creare degli ambienti dove il libro sarà staccato dall’elettrodomestico piuttosto che dal vestito. Mi piace pensare di essere molto forte nel reparto mobili, ma anche nell’abbigliamento. E abbiano anche tantissime altre cose, chicche che in altri contesti sarebbero difficilmente recuperabili. Mi piace pensare di vendere la singolarità, di vendere quel prodotto che altrimenti non troveresti”.<p> <p><p> <p><p><p><p><p><p> <p><p> <p>“Una categoria su cui puntiamo tantissimo – spiega Umberto Zara del Mercatopoli di Reggio Emilia Kennedy - è l’arredamento. Sia per interni che per esterni. E sin dall’inizio, sei anni fa, vendiamo tantissimo abbigliamento. I clienti sono contenti sia del nostro ritiro che della nostra selezione perché vengono qui a cercare l’abbigliamento, firmato o no, ma in buone e in ottime condizioni”. E in alcuni casi questi negozi, così radicati nel territorio diventano occasione di socializzazione: “il mercoledì vi aspetto per offrirvi anche l’aperitivo” spiega Umberto Zara.<p> <p><p> <p><p><p><p><p><p> <p><p> <p>I dati, in termini economici parlano chiaro, solo nel 2017, oltre 12 milioni di euro sono andati nelle tasche dei venditori locali.<p> <p><p> <p>Per chi volesse approfondire sui social con l’hashtag #iovendoconMercatopoliperché (Instagram e Facebook soprattutto) si possono leggere e scoprire tanti altri punti vendita negozi e storie. Così come sul sito di www.mercatopoli.it c’è la mappa completa di queste piccole e importanti imprese dell’economia circolare.<p> <p><p> <p>Con un’ultima annotazione di carattere solidaristico: gli oggetti invenduti, col benestare dei proprietari, possono comunque continuare a vivere ed essere donati in beneficenza ad associazioni locali o devoluti ad Humana Onlus di cui Mercatopoli è in partnership nel progetto “Maestri del futuro”.<p> <p> <p> <p> <p> <p><p> <p> <p><p> <p>", "time": "2018-12-27T04:58:00+01:00", "type": "scienza"}
{"title": "Il 42% delle centrali a carbone nel mondo è in perdita", "url": "https://www.lastampa.it/2018/12/26/scienza/il-delle-centrali-a-carbone-nel-mondo-in-perdita-l9AofmP1esQegNiJhTRkeK/premium.html", "review": "", "content": "<p> <p>Prima è stato il volano che ha alimentato lo sviluppo industriale, poi ha presentato il conto portando il Pianeta sull'orlo di un catastrofico cambiamento climatico. È il carbone. Ma ora emerge un elemento in più: due quinti delle centrali del mondo alimentate grazie al combustibile fossile producono in perdita. Lo sostiene uno studio del think tank britannico sulla transizione energetica Carbon Tracker, che ha realizzato la prima analisi globale sulla profittabilità di 6.685 centrali a car... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "26 dicembre 2018", "type": "scienza"}
{"title": "#Primalefficienza, X° Conferenza nazionale per l’efficienza energetica degli Amici della Terra ", "url": "https://www.lastampa.it/2018/11/26/scienza/primalefficienza-x-conferenza-nazionale-per-lefficienza-energetica-degli-amici-della-terra-M5YvWQa0T95R31wbFy6wTK/pagina.html", "review": "", "content": "<p> <p>Domani e dopodomani a Roma gli Amici della Terra terranno la Conferenza Nazionale per l’efficienza energetica, giunta, tra impegno, studio, passione, alla decima edizione.<p> <p><p> <p>La Conferenza di quest’anno si svolge in una fase molto delicata, quella preparatoria del Piano energia e clima che l’Italia deve predisporre in base ad obblighi europei e che caratterizzerà la politica energetica e ambientale nei prossimi dieci anni.<p> <p> <p> <p>Gli obiettivi europei sono molto ambizioni e la scelta degli strumenti nazionali, legislativi e finanziari, può comportare un forte sostegno e sviluppo dell’industria italiana in caso positivo. In caso negativo può comportare un ulteriore impoverimento del tessuto sociale e per l’industria italiana una perdita di competitività.<p> <p> <p> <p>Questo lo dico perché oggi possiamo valutare l’esperienza dei dieci anni precedenti.<p> <p> <p> <p>L’Italia, infatti, ha conseguito nel quadro degli obiettivi europei al 2020 importanti risultati, grazie soprattutto alla propria tradizione industriale e know how sul terreno dell’efficienza energetica. Tuttavia, a causa degli errori commessi nella destinazione degli incentivi alle sole rinnovabili elettriche il Paese, attraverso le bollette dei consumatori, ha pagato e continuerà a pagare un prezzo elevatissimo: 230 miliardi di euro in vent’anni concentrati sul solo settore elettrico per coprire meno del 5% dei consumi finali lordi di energia da fonte rinnovabile elettrica incentivata.<p> <p> <p> <p>Pertanto, pensiamo, e lo spiegheremo diffusamente in Conferenza attraverso la presentazione di una serie di Azioni Chiave su cui abbiamo chiamato a confrontarsi con noi Parlamento e Governo, che il Piano energia e clima debba correggere gli errori e i limiti della Sen 2017, con il coraggio commisurato all’ambizione espressa negli obiettivi comunitari al 2030.<p> <p> <p> <p>Proprio nella prospettiva degli obiettivi 2030 è indispensabile partire dalla realtà dei consumi di energia nei principali settori e tipologie di utilizzo del nostro paese. Negli ultimi anni, quasi la metà dei consumi finali di energia (46%) sono costituiti da usi termici per il residenziale e per le attività produttive (industria, servizi e agricoltura). Un terzo (33%) è il peso dei consumi finali di energia per trasporti e solo un quinto del totale (21%) è costituito dai consumi di energia elettrica.<p> <p><p> <p>Molto spesso quando si parla di energia si pensa solo ai consumi di elettricità, invece, se vogliamo raggiungere gli obiettivi climatici al 2030 dobbiamo agire soprattutto sui consumi termici e nei trasporti.<p> <p>Gli Amici della Terra con la campagna #primalefficienza, nella Conferenza, vogliono anche far conoscere e valorizzare il catalogo delle esperienze nei principali settori di utilizzo dell’energia, trasporti, edifici e industria, a cui saranno dedicate le prime tre sessioni della conferenza, per ridurre i consumi di energia e di conseguenza le emissioni dannose in atmosfera. Esperienze pensate e già realizzate nel modo più efficace e meno costoso per i cittadini, ma anche integrato con il rafforzamento della competitività del sistema industriale nazionale.<p> <p> <p> <p>* Presidente Amici della Terra<p> <p> <p> <p><p> <p> <p> <p> <p> <p><p> <p> <p><p> <p>", "time": "2018-11-26T08:06:30+01:00", "type": "scienza"}
{"title": "“Una legge di Bilancio che se ne frega del clima” ", "url": "https://www.lastampa.it/2018/12/05/scienza/una-legge-di-bilancio-che-se-ne-frega-del-clima-6RGzYXjIz88JMcprD9PxqN/pagina.html", "review": "", "content": "<p> <p>Approderà presto in Aula alla Camera la legge di Bilancio e anche se è probabile l’ennesima fiducia, quello che delude veramente sono i contenuti anche sul fronte ambientale. Una manovra che non tiene in nessun conto la sfida climatica e che ancora una volta non punta sullo sviluppo sostenibile come invece dovremmo fare il più rapidamente possibile. E mentre è in corso la COP 24 a Katowice i negazionisti climatici sono entrati in azione a partire dalla stessa Polonia che, nonostante i dati allarmanti e le devastazioni del clima che cambia, ha pacificamente dichiarato che il Paese no, non può proprio fare a meno del carbone e dei suoi distruttivi effetti. Anche in Italia però non c’è “un clima” migliore visto che il Ministro degli Interni accusa a raffica prima gli ambientalisti “da salotto” e la Confindustria, gli uni di aver bloccato il Paese e gli altri di essere stati zitti con gli altri Governi. Insomma ce n’è per tutti ma la verità è che Salvini non sa di che parla e non è in grado di cogliere la prospettiva di sviluppo economico posta dalla sfida climatica. Non è il primo e neanche l’ultimo: in questi ultimi anni, ad esempio, sarebbe piaciuto, a noi ambientalisti, avere una Confindustria moderna e competitiva sui temi della green economy che avesse la capacità di trainare il Paese a livello internazionale posizionandolo su qualità, innovazione, basse emissioni, progresso sociale e territoriale. <p> <p><p> <p>Con buona pace di coloro che hanno votato i 5 Stelle e che si attaccano in maniera compulsiva ai contenuti del famoso contratto di Governo anche la Legge di Bilancio 2018 non cambierà l’approccio miope di questo nostro Paese: pieno di potenzialità, piegato dal mutamento climatico, incapace di scattare in avanti su innovazione e ambiente anche nel segno della tanto agognata crescita economica. <p> <p><p> <p>Una manovra vecchia quella dei pentaleghisti che difficilmente potrà essere migliorata anche sul fronte ambientale: personalmente ho ripresentato in Assemblea cinque emendamenti a mia prima firma con misure per aiutare uno sviluppo sostenibile, la riduzione delle emissioni e una migliore qualità della vita. Misure che spero vogliano sostenere anche i 5 Stelle che proprio sull’ambiente hanno costruito il loro consenso.<p> <p><p> <p>Poche semplici mosse che darebbero la direzione della strategia italiana sul fronte climatico, anzi la costruirebbero visto che finora non abbiamo avuto la possibilità di capire cosa intenda fare il Governo per il piano Energia e Clima da presentare a fine anno.<p> <p><p> <p>Per questo ho proposto di istituire dal 1° gennaio 2019 un contributo ecologico di 20 euro per tonnellata di anidride carbonica equivalente prodotta per favorire il progressivo contenimento delle emissioni di CO2 derivanti dal consumo di combustibili fossili. Il gettito ricavato potrebbe essere impiegato per ridurre la pressione fiscale per persone fisiche e imprese, favorire gli investimenti in efficienza energetica nei settori interessati dalla green economy e per progetti di riqualificazione ambientale. Ho poi proposto di stabilizzare l’ecobonus e riportarlo dal primo gennaio al 65% anche per le spese relative a interventi di acquisto e posa in opera di finestre comprensive di infissi, di schermature solari e di sostituzione di impianti di climatizzazione invernale con impianti dotati di caldaie a condensazione con efficienza almeno di classe A. Di incrementare il fondo destinato a finanziare le detrazioni con 150 milioni per il 2020 e di 300 milioni annui dal 2021. Occorre poi aumentare al 20% dal prossimo anno le royalties per l’estrazione di idrocarburi e gas sia in mare che sulla terraferma. Estrarre petrolio e gas in Italia conviene, infatti, solo alle grandi compagnie con buona pace dei territori e dello sviluppo energetico alternativo.<p> <p><p> <p>Con un altro emendamento ho provato ad intervenire per ridurre il consumo di suolo, risorsa essenziale alla vita e non rinnovabile, e favorire la rigenerazione urbana grazie all’introduzione di un contributo per la perdita di terreno libero legato alla perdita di valore ecologico, ambientale e paesaggistico che determina. Il costo del contributo si aggiunge agli obblighi di pagamento per gli oneri di urbanizzazione e per il costo di costruzione ed è dovuto per ogni attività di trasformazione urbanistica ed edilizia che determina un nuovo consumo di suolo. Il contributo è maggiore se l’intervento ricade in un’area coperta da superfici naturali o seminaturali, scende se l’area interessata è coperta da superfici agricole in uso o dismesse, mentre non è dovuto per interventi su aree edificate o comunque utilizzate a usi urbani e da riqualificare. I proventi sono destinati a interventi di bonifica dei suoli, di recupero e riqualificazione del patrimonio edilizio esistente, di demolizione e ricostruzione di edifici posti in aree a rischio idrogeologico, di acquisizione e realizzazione di aree verdi. Questo quanto prevedono gli emendamenti a mia prima firma alla manovra, a cui si aggiunge anche quello per la stabilizzazione dell’extra-incentivo per chi sostituisce le coperture in amianto con pannelli fotovoltaici. Di gran lunga la misura più efficace mai messa in campo per la bonifica dei nostri tetti.<p> <p><p> <p>Purtroppo però non sembrano esserci margini per migliorare la manovra e i due emendamenti approvati in commissione su micromobilità e su bonus-malus sulle emissioni di CO2 non sono in grado di mutare il segno di una manovra che se ne frega del clima. <p> <p><p> <p>* ecologista, deputato di LeU <p> <p> <p> <p> <p> <p><p> <p> <p><p> <p>", "time": "2018-12-05T21:00:02+01:00", "type": "scienza"}
{"title": "Rapporto Eco Media 2018, appuntamento mercoledì 19 a Roma ", "url": "https://www.lastampa.it/2018/12/14/scienza/rapporto-eco-media-appuntamento-mercoled-a-roma-d0BdegYVRldKwiRQoiIXZI/pagina.html", "review": "", "content": "<p> <p>L'ambiente e la sostenibilità fanno notizia? L’appuntamento è per il 19 dicembre, a Roma, presso la Sala Stampa Estera (via dell’Umiltà 83/c), durante il 5° Forum nazionale “Ambiente e sviluppo sostenibile tra informazione, economia e politica” in cui verrà presentato il Rapporto Eco Media 2018.<p> <p><p> <p>L’incontro annuale, promosso da Pentapolis Onlus, riporta l'attenzione sulla necessità di un'adeguata informazione di settore, strumento fondamentale per aumentare la consapevolezza e l'interesse dell'opinione pubblica, ma non solo, su tali tematiche. Nel corso della mattinata verrà conferito il Premio “Giornalisti per la Sostenibilità” a quei professionistiche si sono distinti per una sua attenta e puntale divulgazione.  <p> <p> <p> <p>“OSA - Osservatorio su sviluppo sostenibile e ambiente nei media” , – spiega il presidente Massimiliano Pontillo – vuole stimolare coloro che governano il settore dei media, ossia i grandi editori, affinchè questi temi non continuino ad essere relegati alle emergenze e ai disastri naturali ma abbiano uno spazio costante e siano più connessi con le questioni economiche. Si produrrebbe così un circolo emulativo virtuoso a tutti i livelli e un’attenzione maggiore del decisore pubblico”. <p> <p><p> <p>Per illustrare e commentare i risultati del Rapporto Eco Media 2018 interverranno, oltre a Massimiliano Pontillo e Andrea Caretta dell’Osservatorio di Pavia, tra gli altri: Salvatore Micillo, Sottosegretario all’Ambiente, Enrico Giovannini, portavoce ASviS, Alfonso Pecoraro Scanio, presidente Fondazione UniVerde, Alfonso Cauteruccio, presidente Greenaccord, Roberto Giovannini, presidente Federazione Italiana Media Ambientali, Paola Spadari, presidente Ordine Giornalisti Lazio, Walter Ganapini, membro onorario dell’Agenzia Europea per l’Ambiente. Modererà l’incontro Gianni Todini, vicedirettore di Askanews. <p> <p><p> <p>Il progetto promosso da Pentapolis Onlus, insieme all’Osservatorio di Pavia, e in partenariato con ASviS, si avvale dell’adesione del Presidente della Repubblica; della collaborazione con la Federazione Nazionale della Stampa Italiana e con l’Ordine dei Giornalisti; del patrocinio di Commissione Europea, Ministero dell’Ambiente, Ispra; della partecipazione di Cittadinanzattiva, Csr Manager Network, Fondazione Global Compact Network Italia, Fondazione UniVerde, Greenaccord; del sostegno di Eni, Novamont, Terna; partner tecnici Arti Grafiche Boccia, Rotopress, Tecnostampa, Telpress.     <p> <p> <p> <p> <p> <p><p> <p> <p><p> <p>", "time": "2018-12-14T20:07:32+01:00", "type": "scienza"}
{"title": "Giovanni De Feo, “Ambientalista dell’anno” 2018 ", "url": "https://www.lastampa.it/2018/12/17/scienza/giovanni-de-feo-ambientalista-dellanno-N8FnAam72hNGdzquKjYrFO/pagina.html", "review": "", "content": "<p> <p>Non supereroi, bensì persone normali che hanno saputo raggiungere risultati straordinari con passione, coraggio e dedizione: sono gli otto finalisti del Premio “Luisa Minazzi - Ambientalista dell’Anno”, assegnato oggi pomeriggio nella Sala Consiliare del Comune di Casale Monferrato (AL). Il Premio ha segnato il momento conclusivo della seconda edizione del Festival della virtù civica, che ha animato la cittadina piemontese. <p> <p>  <p> <p>A ricevere il riconoscimento, promosso da Legambiente e La Nuova Ecologia insieme al Comitato organizzatore che raccoglie un’ampia rete di associazioni locali del Monferrato casalese, è stato Giovanni De Feo, docente universitario, ideatore e promotore del progetto di educazione ambientale Greenopoli. A lui sono andate, infatti, 1.765 preferenze sul totale delle circa 7.000 (più del doppio rispetto alla scorsa edizione) giunte da tutta Italia, nell'arco di due mesi, alla Segreteria organizzativa, fra schede inviate per posta, votazione online e tramite le urne allestite in diversi luoghi del Casalese.  <p> <p>  <p> <p>Giovanni De Feo insegna Ecologia Industriale presso il Corso di Laurea Magistrale in Ingegneria Chimica e Ingegneria gestionale della Facoltà di Ingegneria dell’Università degli Studi di Salerno. Ma la sua capacità di divulgare, in maniera semplice e convincente, i principi della sostenibilità non conosce confini generazionali. Apprezzato per la sua competenza dagli adulti, De Feo è amatissimo anche dai più giovani, ai quali si rivolge attraverso il progetto di educazione ambientale Greenopoli , da lui ideato e promosso. Grazie al web e ad incontri dal vivo a base di rap e narrazioni, De Feo riesce così a trasmettere a bambini e ragazzi concetti a volte molto complessi sensibilizzandoli sulle tematiche ambientali. <p> <p>  <p> <p>A maggio 2018 è stato nominato Socio Onorario dell’Associazione Italiana di Scienze Ambientali - AISA. Per l’attività di divulgazione ambientale con il metodo Greenopoli, nel 2018 ha ricevuto i premi Vesuvio Verde, Anfiteatro d’argento, Premio Internazionale Prata.  <p> <p>  <p> <p>Grande l’emozione di De Feo nell’apprendere di essere l’Ambientalista dell’Anno 2018: “è stato un anno fortunato, di grandi soddisfazioni personali e professionali. Qui a Casale ho trovato persone belle, ricche di umanità. Con Greenopoli ogni anno incontro diecimila studenti, i più giovani hanno capacità di comprensione immediata, sono i bambini che mi insegnano. Questo metodo, che consiste nell'andare a scuola e lasciarsi prendere per mano dai bambini, è il modo per arrivare a cambiare i grandi”. <p> <p>  <p> <p>Oltre a Giovanni De Feo, erano candidati al Premio Luisa Minazzi - Ambientalista dell’Anno 2018: Vincenzo Cordiano, specialista nel campo dei tumori del sangue, il cui grido d'allarme ha portato il Consiglio dei Ministri a dichiarare lo stato di emergenza per i Pfas in Veneto; Marcello Dondeynaz, che insieme al comitato “Ripartire dalle Cime Bianche” di cui è referente, lotta per la tutela di uno degli ultimi lembi incontaminati sul versante meridionale del Monte Rosa; Salvatore Gullì, che come commissario prefettizio sta aiutando la comunità di San Luca, in Aspromonte, a guardare al futuro e a non piegarsi alla 'ndrangheta; Francesco Panella, dedito da sempre alla tutela delle api e tra i protagonisti della battaglia che ha portato a maggio allo stop della Ue alle tre molecole insetticide più utilizzate al mondo e nocive per questi insetti; VenTo, la dorsale cicloturistica italiana di EuroVelo 8, che punta a collegare Venezia a Torino per 700 chilometri lungo il Po; RECUP, il servizio di recupero degli alimenti invenduti nei mercati rionali da donare a chi ne ha bisogno; Guendalina Salimei, architetto che ha riprogettato in ottica comunitaria il quarto piano del Corviale, nella periferia romana, per strapparlo al degrado. <p> <p>  <p> <p>A ognuno degli otto candidati è stato assegnato un riconoscimento, a testimoniare che nel loro insieme gli Ambientalisti dell’anno   (che vengono ogni anno individuati sulla base delle segnalazioni della Giuria preliminare) rappresentano la miglior sintesi di un’Italia che non si rassegna, che ragiona, investe, opera, costruisce e combatte per il bene comune e per rispondere ai bisogni della contemporaneità, dalla lotta all'inquinamento alla creazione di un’economia circolare, equa e sostenibile. <p> <p>  <p> <p>Durante la partecipata cerimonia di premiazione i finalisti, intervistati dalla giornalista Marina Maffei, hanno raccontato la propria esperienza, trasmettendo al pubblico un importante messaggio sul valore positivo del cambiamento. Ascoltarne la storia è stato intenso ed ispirante ed ha ricordato, una volta di più, che si inizia il cammino spesso da soli, ma che la verità ha una voce che non può essere ignorata o dimenticata. <p> <p>  <p> <p>Allo stesso modo l'impegno civile speso in vita da Luisa Minazzi rende indimenticata la sua figura. Il Premio Ambientalista dell'Anno, che è alla dodicesima edizione, è a lei intitolato dal 2012: Luisa, direttrice didattica, ambientalista ed amministratrice comunale casalese, ha lottato duramente prima di arrendersi nel 2010 al mesotelioma, una sorte beffarda per chi come lei ha trascorso la vita battendosi contro l’amianto. Durante la premiazione, ne ha tratteggiato un sentito ritratto la giornalista Monica Triglia, ma il suo ricordo trapela anche dalla passione con cui la nascente Associazione Amici di Luisa,insieme al Comune di Casale Monferrato e all'Ente di gestione delle aree protette del Po vercellese-alessandrino, ha organizzato questa seconda edizione del Festival della virtù civica, dopo il positivo esordio nel 2017. <p> <p>  <p> <p>La cerimonia del Premio Luisa Minazzi - Ambientalista dell’Anno è stata aperta dal saluto in video del Ministro dell'Ambiente Sergio Costa, finalista nel 2015, che, nell'invitare il vincitore del premio a Roma per conoscerne la storia, ha ricordato la sua esperienza a Casale e sottolineato l'importanza di avere una visione nella tutela ambientale. La premiazione ha visto gli interventi della sindaca di Casale Monferrato Titti Palazzetti, dell’assessora all’ambiente Cristina Fava, del presidente dell'Ente di gestione delle aree protette del Po vercellese-alessandrino Francesco Bove, del direttore generale di Legambiente Giorgio Zampetti, del direttore di Legambiente Piemonte Giampiero Godio, del direttore generale di Arpa Piemonte Angelo Robotto. Franco Pistono (ARPA Piemonte), ideatore di musica d’ambiente e compositore della canzone per il Parco Eternot di Casale Monferrato ha curato un intermezzo musicale. Silvia Barruscotto ha raccontato il progetto casalese Urban Regeneraction, finanziato dal Ministero del Lavoro e delle Politiche sociali e esempio di virtù civica. <p> <p> <p> <p>La premiazione ha siglato il momento conclusivo del Festival della virtù civica  , il cui obiettivo è valorizzare la presenza a Casale Monferrato dei finalisti chiamandoli a condividere le loro storie ed esperienze unitamente a quelle di altri significativi esempi di impegno civile. <p> <p>  <p> <p>Grazie ad un fitto calendario con quattordici appuntamenti (tavole rotonde, convegni, presentazioni di libri, concerti, videoproiezioni ed una mostra) ed oltre trenta ospiti, il Festival ha coinvolto dal 2 dicembre ad oggi un pubblico trasversale, con particolare attenzione al mondo della scuola.  <p> <p> <p> <p>«Il Festival della virtù civica ha portato alla ribalta otto splendide storie di cambiamento – commentano Marco Fratoddi, Vittorio Giordano e Gian Paolo Minazzi che coordinano il gruppo di lavoro dell’Associazione Amici di Luisa – La bellezza del Festival è data dal fatto che ha messo veramente in contatto ravvicinato gli ospiti e i cittadini. Molto apprezzati anche i momenti di ospitalità presso alcune famiglie del Monferrato. Forte il coinvolgimento degli studenti, di ogni età, che hanno partecipato ai numerosi incontri. Crediamo infatti che il nostro slogan “le persone sono il cambiamento” si rifletta proprio nella parte di popolazione che guarda al futuro».    <p> <p> <p> <p> <p> <p><p> <p> <p><p> <p>", "time": "2018-12-17T06:00:00+01:00", "type": "scienza"}
{"title": "“Meteo-stereoTIPI”: premiato il miglior lavoro al Festivalmeteorologia di Rovereto ", "url": "https://www.lastampa.it/2018/12/25/scienza/meteostereotipi-premiato-il-miglior-lavoro-al-festivalmeteorologia-di-rovereto-VPXTUzFDuwoRtLpKxHiA5M/pagina.html", "review": "", "content": "<p> <p>Un meteorologo con le caratteristiche di uno “sciamano”, che nella piazza di un paesino della Calabria dispensa previsioni meteorologiche come verità assolute alle persone che lo attendono con ansia, disposte a offrirgli regali pur di essere ricevute e poter programmare le proprie giornate in base alle sue risposte. <p> <p> <p> <p>È il protagonista del cortometraggio “Il meteorologo”realizzato dai ragazzi della classe 4°AG, indirizzo grafica e comunicazione, dell’Istituto Tecnico Panella-Vallauri di Reggio Calabria, vincitori della seconda edizione del Premio Sergio Borghi. Il riconoscimento è stato istituito dalla Fondazione OMD – Osservatorio Meteorologico Milano Duomo per premiare studi e iniziative meritevoli in ambito meteorologico. <p> <p> <p> <p>I vincitori del Premio sono stati proclamati a Rovereto, in occasione dell’edizione 2018 di Festivalmeteorologia, la manifestazione organizzata dall’ Università di Trento, Comune di Rovereto, Trentino Sviluppo e Fondazione Museo Civico di Rovereto. <p> <p> <p> <p>Gli studenti di Reggio Calabria hanno ricevuto il primo premio – un buono per acquisti online del valore di 1000 euro - nella categoria riservata alle scuole superiori per aver compreso appieno il tema del concorso, ovvero gli “STEREOmeteoTIPI: i luoghi comuni della meteorologia” e averlo saputo raccontare con originalità. <p> <p> <p> <p>«Siamo molto soddisfatti della risposta ricevuta dai ragazzi – ha affermato il generale Giuseppe Frustaci, direttore scientifico della Fondazione OMD – Gli studenti hanno dimostrato di avere, nei confronti della meteorologia, curiosità, interesse e, specialmente in alcuni casi, vera passione». <p> <p><p> <p>Tutti i video dei partecipanti sono visibili sul  sito, sulla   pagina facebook e sul  canale youtube della Fondazione OMD.<p> <p> <p> <p> <p> <p> <p> <p><p> <p> <p><p> <p>", "time": "2018-12-25T05:00:00+01:00", "type": "scienza"}
{"title": " “Energia in Classe A”: ridurre i consumi è un gioco da ragazzi ", "url": "https://www.lastampa.it/2018/12/27/scienza/energia-in-classe-a-ridurre-i-consumi-un-gioco-da-ragazzi-e5LJevliPSF2O2XVCrZv8L/pagina.html", "review": "", "content": "<p> <p>Uscire dalle aule e andare in missione per conto dell’ambiente: dal proprio istituto scolastico al quartiere, dalla casa alla strada, dalla città alla campagna, dal comune alla provincia. Alla scoperta del mondo dell’energia e delle possibili applicazioni per migliorare le prestazioni, diminuire il ricorso alle fonti fossili, ridurre le emissioni di CO2 in atmosfera. È questa la sfida sulla quale dovranno cimentarsi gli studenti che parteciperanno alla 27esima edizione del concorso nazionale “Immagini per la Terra”, promosso dall’associazione ambientalista Green Cross Italia, in collaborazione con il Ministero dell’Istruzione e con il sostegno di Acqua Lete.<p> <p> <p> <p><p><p><p><p><p> <p>“Energia in Classe A” è il titolo scelto per l’anno scolastico 2018/2019, che chiede di puntare l’attenzione sull’efficienza energetica e di contribuire in prima persona con azioni di risparmio. Un compito alla portata di tutti: basta partire dalla propria quotidianità per ripensare i comportamenti che bruciano e a volte sprecano energia. Per esempio, si può cambiare il modo in cui ci si sposta tutti i giorni, confrontando l’inquinamento prodotto da ogni mezzo di trasporto e inventando ricette vincenti per ridurre il traffico. O ancora, cercare di contenere il consumo di energia legato al cibo, dalla produzione fino all’acquisto, e i costi ecologici per la realizzazione dei capi di abbigliamento che si scelgono. <p> <p> <p> <p>Per partecipare al concorso ai giovani basterà mettere in circolo le loro energie e realizzare inchieste, documentari, spot, disegni, ma anche e-book, reportage, illustrazioni. E inviare gli elaborati entro il 30 aprile 2019. In palio per le otto scuole vincitrici un premio in denaro di 1.000 euro, che consentirà di realizzare parte degli interventi proposti nei progetti. La commissione esaminatrice, composta da giornalisti e scienziati, terrà conto non solo della qualità di video e disegni inviati ma anche dei percorsi didattici che avranno favorito maggiormente la creatività e l’autonomia dei processi esperienziali e di apprendimento.<p> <p> <p> <p>Sono oltre 680.000 gli studenti che in questi anni hanno preso parte al concorso “Immagini per la Terra” e 360 i progetti di tutela ambientale ideati dai vincitori, che Green Cross ha contribuito ad avviare, sostenere e supportare. L’obiettivo della Ong è costituire una rete di scuole sempre più ampia, che possano essere un ponte per realizzare idee, aspettative e sogni nel cassetto. <p> <p>Per maggiori informazioni, iscriversi e scaricare il bando: www.immaginiperlaterra.it <p> <p> <p> <p> <p> <p><p> <p> <p><p> <p>", "time": "2018-12-27T00:00:00+01:00", "type": "scienza"}
{"title": "No alle microplastiche, si all’economia circolare ", "url": "https://www.lastampa.it/2019/01/01/scienza/no-alle-microplastiche-si-alleconomia-circolare-IA0BkEm42yFzq5t7GchVDL/pagina.html", "review": "", "content": "<p> <p>Circa 50 giornalisti e scienziati ambientali di 20 paesi, ricercatori ed esperti del settore, ONG e istituzioni internazionali si sono riuniti a Barcellona, nella sede dell'Unione per il Mediterraneo, il 13 e il 14 novembre per il 3° Meeting dei giornalisti ambientali delle agenzie di stampa del Mediterraneo.<p> <p><p> <p>Promosso da UfM (Unione per il Mediterraneo), IUCN (Unione internazionale per la conservazione della natura), in collaborazione con AMAN (l'Associazione delle Agenzie del Mediterraneo) ed EFEverde (il settore dell'Agenzia spagnola EFE dedicato all'ambiente) il Meeting si pone come una delle occasioni più interessanti in cui scienziati e rappresentanti delle associazioni dei giornalisti scientifici e ambientali di tutto il bacino del Mediterraneo (per l'Italia ha partecipato la FIMA) si riuniscono per parlare di transizione energetica, economia circolare e lotta alle plastiche in mare. <p> <p> <p> <p><p><p><p><p><p> <p><p> <p>«Il Mediterraneo – ha affermato Jorge Borrego, Senior Vice Segretario generale dell'UfM per l'energia e l'azione per il clima – è una delle regioni più vulnerabili al mondo rispetto agli effetti del cambiamento climatico». «È il nostro patrimonio comune – ha aggiunto Miguel García-Herraiz, UfM Segretario generale aggiunto per l'ambiente e l'acqua – siamo una zona che si deve presentare unita davanti ai decisori politici nonostante le differenze. Per questo siamo lieti di riunire giornalisti ed esperti di tutta la regione, per discutere le priorità ambientali di questa zona fino al 2030».<p> <p><p> <p>Anche Antonio Troya, direttore del Centro IUCN per la cooperazione mediterranea ha sottolineato che «il mare svolge un ruolo cruciale nell'economia, e il Mediterraneo è un punto di riferimento sia turistico sia di conservazione ricco di biodiversità. Non possiamo permetterci di continuare a trasformare il nostro mare in una contaminata zuppa di plastica». Mentre Arturo Larena, direttore di EFE Verde ha ribadito l'importanza di portare avanti iniziative condivise tra agenzie. Come? Ad esempio, secondo George Penintaex, segretario generale di AMAN, bisogna ricordarsi che esiste un gap tra nord e sud del Mediterraneo e che ogni campagna di comunicazione deve essere adattate agli obiettivi specifici ed alle caratteristiche di ogni paese.<p> <p> <p> <p><p><p><p><p><p> <p><p> <p>Due sessioni erano dedicate in particolare alla presentazione di iniziative e nuovi strumenti per la professione giornalistica, e al dibattito e allo scambio di esperienze tra professionisti ed esperti scientifici.<p> <p><p> <p>«Il giornalismo si trasforma velocemente, non si sa ancora che cosa diventerà, ma siamo in una fase di transizione e dobbiamo pensare al giornalismo del 21° secolo – ha detto Nehal Hassan El Kouesny, esperta egiziana di comunicazione. I giovani hanno mentalità e strumenti diversi da quelli del passato. Sono però il nostro pubblico. Dobbiamo quindi essere in grado di interagire con loro».<p> <p>  <p> <p>Verdana Simicevic, giornalista di Novi List(Croazia) ha presentato la rete balcanica di giornalisti scientifici, che ha come obiettivo principale rafforzare questo tipo di professione, ad esempio con l'organizzazione di workshop o stimolando la collaborazione tra colleghi. Elisabetta Tola, fondatrice di datajournalism.it ha messo l'accento sull'importanza dei dati: «rendono la complessità più comprensibile» ha detto, ricordando anche che «il giornalismo del futuro sarà sempre più fatto in modo partecipativo e in team». Rocio Peres Benavente, coordinatore di Maldita Ciencia, ha sottolineato quanto sia importante combattere la disinformazione scientifica e creare una comunità in grado di reagire anche in modo divertente e interattivo (utilizzando ad esempio video, fumetti ecc). «Tutti possono diffondere la disinformazione. Ai media servono giornalisti qualificati e specializzati in fact checking anche per quanto riguarda l'informazione ambientale e scientifica, non solo per i temi politici».<p> <p> <p> <p><p><p><p><p><p> <p><p> <p>Durante il Meeting, giornalisti, scienziati ed esperti hanno visitato la mostra di Switchmed Connect su \"The Circular Economy in the Mediterranean region\", che mostra le best practices del programma SwitchMed, un'iniziativa che supporta e mette in contatto le parti interessate per ampliare le innovazioni sociali ed eco-sostenibili nel Mediterraneo.<p> <p> <p> <p>Il Meeting, ideato dal Centro IUCN per la cooperazione mediterranea (IUCN-Med), era stato ospitato nel 2015 a Malaga e nel 2016 a Marrakech, in concomitanza con la COP22. Il suo scopo è quello di creare una rete di comunicatori e giornalisti ambientali che, anche tramite una piattaforma digitale comune, possano avere un luogo virtuale in cui scambiare opinioni, cercare contatti e fonti utili e autorevoli per sviluppare le loro storie, approfondire la conoscenza dei temi ambientali in aree scientifiche e politiche. «Scopo della piattaforma – spiega infatti la responsabile Lourdes Lazaro, dell'IUCN – è di mantenere i contatti e gli scambi diretti tra i membri per implementare la qualità e la quantità degli articoli su questi temi nelle agenzie di stampa». <p> <p><p> <p><p><p><p><p><p> <p><p> <p>Gli incontri a Malaga e Marrakech hanno consentito il consolidamento di questa rete di comunicatori e hanno già portato diversi risultati concreti, tra cui la pubblicazione intitolata \"Una guida giornalistica sull'informazione ambientale\", il lancio della sezione Ecologia MAP come parte dell'agenzia di stampa marocchina e la creazione della piattaforma online \"medgreenjournalism.net\".<p> <p><p> <p> <p> <p> <p> <p><p> <p> <p><p> <p>", "time": "2019-01-01T05:00:00+01:00", "type": "scienza"}
{"title": " Congo, nuova epidemia di Ebola ", "url": "https://www.lastampa.it/2019/01/18/scienza/congo-nuova-epidemia-di-ebola-YAGXlKOxL04UjGShoQnb9J/pagina.html", "review": "", "content": "<p> <p>Sono quasi 6 milioni le persone che stanno rimanendo senza cibo a causa del conflitto in corso. Più di 4,5 milioni gli sfollati, quasi 100 mila in fuga dalla guerra in Sud Sudan. E a questo si aggiunge una nuova epidemia di Ebola: nella Repubblica Democratica del Congo secondo gli ultimi dati ha già contagiato quasi 500 persone e causato più di 280 vittime da agosto scorso.   <p> <p>Un Paese allo stremo, come emerge dalle parole di una testimone diretta, una delle donne della comunità di Mangina, nella provincia del Nord-Kivu: « All ’inizio pensavamo che l’Ebola fosse una stregoneria. Poi ci hanno spiegato che si tratta di una malattia terribile per cui possiamo morire da un momento all’altro, se non ci proteggiamo. Dall’inizio dell’epidemia nel mio villaggio ci sono già stati tanti morti, soprattutto donne, che per prime si occupano dei malati».  <p> <p>  <p> <p>L’ epidemia  continua a mietere vittime ed è ancora lontana dall’essere sotto controllo  , con il numero di persone contagiate che continua a crescere e nuovi casi che stanno comparendo nelle grandi città. <p> <p>Quella dell’ Ebola  è solo una pagina della grandissima emergenza umanitaria che si consuma in questa parte di mondo: 13 milioni di congolesi sono allo stremo, senza cibo e con quasi nessun accesso all’acqua pulita, dipendono dagli aiuti umanitari per la propria sopravvivenza. Sullo sfondo una guerra che alimenta la fame e la diffusione di epidemie: si stima che negli ultimi 20 anni abbiano perso la vita 6 milioni di persone. Mentre giorno dopo giorno la violenza continua a minacciare i civili. <p> <p>Per questo  Oxfam   ha lanciato una campagna di raccolta fondi, a sostegno delle comunità più vulnerabili, che hanno esaurito ogni mezzo di resistenza in Paesi appunto come la Repubblica Democratica del Congo.  <p> <p>   <p> <p>  <p> <p>IL PIÙ   ALTO NUMERO DI SFOLLATI IN AFRICA  <p> <p>Ad oggi la sanguinosa guerra civile in corso nel Paese e il nuovo picco epidemico di Ebola ha costretto oltre 4,5 milioni di uomini, donne e bambini a lasciare le proprie case per sfuggire alla violenza e al contagio nelle zone più colpite, nella Provincia di Nord-Kivu e dell'Ituri. “Molte famiglie sono scappate da qui, forse torneranno quando l’epidemia sarà finita”, racconta una delle beneficiarie del lavoro di Oxfam. Nel frattempo milioni di persone, senza più nulla, sono costrette a rifornirsi da fonti di acqua sporca, con il rischio di aumentare la diffusione del colera che già  conta  circa 26 mila casi.  <p> <p>In una situazione umanitaria ormai al limite del collasso, la Repubblica Democratica del Congo è diventata anche meta e rifugio per centinaia di migliaia di persone che scappano da guerra e violenza nei paesi vicini: si tratta di centinaia di migliaia di persone, di cui circa 360 mila in fuga dalla violenza in Angola e quasi 100 mila dal sanguinoso conflitto in Sud Sudan. Anchequi quasi la metà della popolazione, oltre 4 milioni di persone sono alla fame e dipendono dagli aiuti.   <p> <p>  <p> <p>  <p> <p> <p> <p> <p><p> <p> <p><p> <p>", "time": "2019-01-18T06:00:00+01:00", "type": "scienza"}
{"title": "Gruppo Banca Mondiale, con gli investimenti green opzioni migliori per il nostro futuro Sommario ", "url": "https://www.lastampa.it/2018/12/16/scienza/gruppo-banca-mondiale-con-gli-investimenti-green-opzioni-migliori-per-il-nostro-futuro-sommario-nZZjzK1hk1qyL2gcJdUFPL/pagina.html", "review": "", "content": "<p> <p>La sfida ai cambiamenti climatici, sempre più impellente e imprescindibile, è in questi giorni al centro dell’attenzione con l’apertura, a Katowice, in Polonia, della 24ma Cop - Conferenza delle parti sui cambiamenti climatici, appunto, ovvero Cop24. In quella sede, il Gruppo Banca Mondiale uno dei grandi investitori del settore, ha presentato i suoi target di azione e investimento in progetti climatici per il periodo 2021 – 2025: 200 miliardi di dollari per contrastate gli effetti dei cambiamenti climatici. Oggi il Gruppo ha un target del 28% di finanziamenti nel settore dei cambiamenti climatici fino al 2020.<p> <p><p> <p>In un suo recente rapporto, IFC, l’International Finance Corporation, membro del Gruppo Banca Mondiale, stima in oltre 29,4mila miliardi di dollari le opportunità di investimento entro il 2030 in progetti a favore del clima nelle città dei Paesi emergenti. Sei i settori di azione: edifici efficienti, trasporto pubblico, veicoli elettrici, rifiuti, acqua ed energie rinnovabili. <p> <p><p> <p>“Oltre il 50% della popolazione mondiale attualmente vive nei centri abitati. Le città rappresentano i due terzi della domanda energetica e il 70% delle emissioni di CO2. Entro il 2050 ci si aspetta che la popolazione presente nelle aree urbane arrivi fino al 70%. In alcune regioni dei paesi in via di sviluppo e dei mercati emergenti già ora l’80% della popolazione vive nelle aree urbane. Le città sono le realtà dove si evidenziano maggiormente gli effetti dei cambiamenti climatici; ma se questo contesto rappresenta oggi, spesso, la punta del problema, in futuro proprio da qui potrebbe giungere la soluzione ai cambiamenti climatici, a patto che venga correttamente gestito il loro sviluppo” ha spiegato Alzbeta Klein, Direttore e responsabile globale del Climate Business di IFC in un’intervista a La Stampa. <p> <p><p> <p>Le città rappresentano oggi il consumo principale di energia nel mondo e producono la maggior parte delle emissioni di CO2 a livello globale: l’urgenza di un’azione prioritaria nei contesti urbani per ridurre le emissioni è evidente. <p> <p><p> <p>Edifici, trasporti e rinnovabili le priorità di investimento green <p> <p>Ma da dove iniziare a intervenire e investire nelle città? L’IFC un’idea ce l’ha. “Nelle città identifichiamo diversi settori destinati a crescere rapidamente, e le modalità con cui si sviluppano rappresentano il potenziale di opportunità di business. Sostanzialmente sono tre i comparti su cui è necessario agire: costruzioni, trasporti e energia da fonti rinnovabili” spiega Alzbeta Klein. <p> <p><p> <p>Le città sono in continuo sviluppo, soprattutto nei mercati emergenti. Secondo un report pubblicato da McKinsey un anno fa, circa il 70% delle città indiane non sono ancora state costruite. Facile immaginare quanto possa essere l’impatto delle città sui cambiamenti climatici e quanto ci sia da fare per ridurre la domanda di energia e contenere le emissioni. Se queste aree urbane saranno green, significa che dovranno essere costruite in un modo completamente differente rispetto a quanto è stato fatto fino a ora. Nel settore dei trasporti tutte le città vivono lo stesso problema: come spostare la gente da e per il lavoro e da un posto all’altro. Poter contare su un sistema di mezzi di trasporto a basso impatto è fondamentale. La crescente domanda di energia sarà un’altra importante variabile da gestire, e dovrà essere soddisfatta il più possibile con fonti rinnovabili.<p> <p><p> <p>Quello dei Green Building, gli edifici efficienti, è il settore dove IFC vede grandi opportunità di investimento per i prossimi anni, ci spiega Aditi Maheshwari, esperta di politiche di cambiamento climatico all’IFC, intervistata assieme ad Alzbeta Klein. Stimiamo a 24,7mila miliardi di dollari le opportunità di investimento nel settore edilizio verde fino al 2030, in particolare nell’Est asiatico e nell’area del Pacifico, con circa 16mila miliardi di potenziale di investimenti”. Nel settore dei trasporti pubblici la stima si aggira invece attorno ai mille miliardi, mentre 1,6 mila miliardi sarebbero destinati ai veicoli elettrici. Le rinnovabili attrarranno 842 miliardi, il settore idrico mille miliardi, i rifiuti 200 miliardi. Cifre più che considerevoli, messe sul piatto per realizzare progetti tutti volti a contrastare i cambiamenti climatici. <p> <p> <p> <p>Istituti finanziari, fondi pensione e compagnie assicurative investono green <p> <p>Le istituzioni finanziarie stanno oggi incrementando i loro investimenti nel clima e nelle smart city: la banca multinazionale Pictet, ad esempio, ha creato un fondo d’investimento dedicato alle smart city dotandolo di 652 milioni di euro, HSBC sta analizzando un database di soluzioni per il clima per individuare tecnologie di sviluppo delle smart city. <p> <p><p> <p>Intanto una recente indagine della BEI, la Banca europea degli investimenti, rileva che solo il 26% degli italiani crede che la lotta ai cambiamenti climatici possa giovare all’economia, contro i tre quarti dei nostri concittadini che pensa sia solo un aggravio di costi.<p> <p><p> <p>“Noi stiamo finanziando progetti per la realizzazione di edifici efficienti, e come noi anche altre realtà finanziarie - ci dice Alzbeta Klein -. Quando costruisci un edificio efficiente, questo richiede a volte un investimento iniziale maggiore, ma la sua gestione durante l’arco della vita è sicuramente più economica rispetto a un edificio con una efficienza energetica inferiore. Per questo nell’Europa dell’est molti edifici sono ora soggetti ad azioni di retrofit per migliorare la loro efficienza energetica”.<p> <p>Oltre alle istituzioni finanziarie, nel settore green stanno investendo anche i fondi pensione, come Amundi che ha deciso di puntare sui green bond perché redditizi, e le compagnie di assicurazione che hanno smesso di assicurare le società che operano nel settore del carbone: una su tutte l’italiana Generali. Questo perché investire in green bond è oggi un business redditizio. <p> <p><p> <p>Inoltre, un ambiente inquinato rappresenta un costo per la società, in termini sanitari, sociali ed economici. “Queste ragioni e le promettenti opportunità di investimento verdi costituiscono un valido esempio del perché le persone sono sempre più interessate al clima. Al Gruppo Banca Mondiale investiamo in modo equivalente in sviluppo e cambiamenti climatici, la parola d’ordine deve essere “and” (e) e non “or” (o). Non si può investire in sviluppo senza investire in progetti che supportino soluzioni più ecologiche.” <p> <p> <p> <p>Il più grande parco fotovoltaico al mondo, un progetto italiano finanziato di IFC <p> <p>Tra i progetti per contrastare i cambiamenti climatici finanziati da IFC nel 2018 ci sono anche quelli realizzati con aziende italiane. IFC si è impegnata a finanziare tre progetti con la società italiana Enerray, controllata di Seci Energia (Gruppo Industriale Maccaferri) nell'ambito del programma IFC Nubian Suns Feed-in-Tariff Financing. Il programma prevede la costruzione di 13 impianti fotovoltaici in Egitto con una capacità totale di 752 MW: il più grande pacchetto di finanziamenti del settore privato per un impianto solare nella regione MENA. Gli impianti sorgeranno all’interno del parco solare di Benban che, una volta completato, sarà la più grande installazione solare del mondo. Si prevede che l'investimento di IFC permetterà di fornire energia a basso costo e sostenibile a oltre 300mila clienti residenziali e creerà fino a 5mila posti di lavoro durante la costruzione. Il progetto contribuirà inoltre alla trasformazione del comparto energetico egiziano verso un sistema a minor impatto ambientale, aiutando il paese a soddisfare la crescente domanda di energia con fonti rinnovabili.<p> <p><p> <p> <p> <p> <p> <p><p> <p> <p><p> <p>", "time": "2018-12-16T05:00:00+01:00", "type": "scienza"}
{"title": "Vivi e Vegeta: un noir vegetariano ", "url": "https://www.lastampa.it/2017/09/15/scienza/vivi-e-vegeta-un-noir-vegetariano-SQtYAvOcZhnxnzwEKyLlkJ/pagina.html", "review": "", "content": "<p> <p>Il web e la disintermediazione ci hanno abituati, in particolare in quest’ultimo periodo, allo svolgimento di uno “sporco lavoro” (tra odio online e fake news, che svuotano il concetto di sfera e opinione pubbliche); eppure, quando ci si mettono di buzzo buono, il loro lavoro lo fanno egregiamente. Come quello di offrire (il primo) una palestra per i talenti, e (la seconda) un veicolo per autori giovani per fare circolare idee e prodotti in origine non certo mainstream.<p> <p><p> <p>Un esempio recente è quello di un webcomic di notevole successo, Vivi e vegeta, il «noir vegetariano» di Francesco Savino e Stefano Simeone, che vantano collaborazioni e lavori di prestigio nell’universo dei fumetti. Queste loro storie, molto amate dal popolo della rete (e vincitrici del premio Micheluzzi 2016 per il miglior webcomic), hanno da poco preso la strada (e la forma) del supporto cartaceo, e la storia di Vivi e vegeta si è trasformata un albo pubblicato da Bao (pp. 168, euro 17).<p> <p><p> <p>Un velo di malinconia esistenzialista ma anche sprazzi di ironia, e molto immaginario pop, stanno alla base delle vicende di Carl, il cactus del deserto che si reca nella città dei fiori alla ricerca di una desaparecida, una giornalista pianta grassa che è la donna della sua vita. E, così, tra un risotto con le primule e una vellutata di mimose, svariati intrighi e qualche mistero (anche soprannaturale), una storia crime, (più di) un pizzico di veganesimo e le tensioni botaniche (ovvero “etniche” e “razziali”) tra piante e fiori, la questione si rivela decisamente «spinosa». E Savino e Simeone accompagnano così i lettori in una satira sociale e di costume, corretta narrativamente dall’andamento noir, di certi estremismi e radicalismi della cucina odierna come pure dei comunitarismi eccessivi che “fioriscono” in questi nostri tempi a ogni piè sospinto. <p> <p><p> <p>Twitter: @MPanarari  <p> <p><p> <p> <p> <p> <p> <p><p> <p> <p><p> <p>", "time": "2017-09-15T00:00:00+01:00", "type": "scienza"}
{"title": "Truffleland, il tartufo italiano in una app ", "url": "https://www.lastampa.it/2018/11/17/scienza/truffleland-il-tartufo-italiano-in-una-app-BIaxlk0pKjpisb7y4bqgoO/pagina.html", "review": "", "content": "<p> <p>Negli ultimi 20 anni la richiesta del tartufo, uno dei prodotti simbolo del made in Italy è cresciuta, ma nel nostro Paese se ne è raccolto sempre meno. I Paesi emergenti che sono riusciti ad aumentare raccolta e produzione, grazie alla tartuficoltura, stanno traendone enorme vantaggio. L’abbandono della manutenzione dei boschi, disboscamenti delle zone vocate, sono solo alcuni dei fattori che potrebbero mettere a rischio il preziosissimo e affascinante mondo del tartufo italiano. <p> <p><p> <p>Per questo Urbani Tartufi, leader mondiale di mercato (67% di market share) e azienda di famiglia giunta alla sesta generazione, lancia Truffleland, partendo da un grande vivaio situato in Umbria, a Scheggino in Valnerina, in cui da ottobre 2018 saranno pronte le piante più idonee per la produzione di tartufo come querce, noccioli, carpini e lecci. L’intento è di ridare vita ai terreni incolti, preservando un patrimonio simbolo del made in Italy: il tartufo, appunto. Ricchezza, biodiversità e sostenibilità di lungo periodo. Con questa iniziativa, Urbani intende aumentare la produzione italiana del tartufo attraverso la messa a punto di un sistema completo. <p> <p><p> <p><p><p><p><p><p> <p><p> <p>Il tartufo è un frutto spontaneo della terra che deve vivere in simbiosi con le radici di alcuni alberi. Questo fungo ipogeo trae dalle radici della pianta nutrimento, mentre la pianta riceve dal fungo acqua e sostanze minerali che ne favoriscono l'accrescimento. Un processo che si chiama micorizzazione. <p> <p><p> <p>Le piantine Truffleland sono trattate con una nuova tecnica, brevettata da Urbani Tartufi, che assicura una micorizzazione al 70%, la più alta concentrazione di spore fruttifere rispetto alla media europea di mercato, garantendo così ampie possibilità di raccolto.<p> <p><p> <p><p><p><p><p><p> <p><p> <p>Nelle intenzioni dell’azienda chiunque abbia un terreno adatto alla tartuficoltura troverà in Truffleland un modello imprenditoriale innovativo. Si potrà visitare Truffleland e scegliere tra una vasta selezione di piante adatte alla tartuficoltura da poter far crescere nel proprio campo. In 5-8 anni, le piantine diventeranno alberi adatti ad ospitare tra le loro radici il prezioso tartufo rendendo al proprietario fino a 100 volte in più rispetto alle coltivazioni tradizionali. <p> <p><p> <p><p><p><p><p><p> <p><p> <p>Le stime di Urbani Tartufi indicano un guadagno annuale fino ai 30 mila euro netti per ettaro, per una durata di 20/25 anni, con costi gestionali inferiori a quelli di un campo di grano. Questi guadagni saranno possibili grazie alla disponibilit à  di Urbani ad acquistare il raccolto al prezzo corrente di mercato. Con Truffleland Urbani Tartufi vuole accompagnare gli agricoltori dalla semina della pianta alla vendita del prodotto. I tecnici Truffleland hanno il compito di verificare l’idoneit à  del terreno, realizzarne l’impianto e seguirne la crescita. Il supporto viene assicurato anche negli anni successivi, fino alla raccolta dei preziosi tartufi.<p> <p><p> <p><p><p><p><p><p> <p><p> <p>Alla Urbani assicurano che Truffleland fonde le nuove tecniche dell’agricoltura di precisione e delle  smart farm  a quelle tradizionali di un mestiere centenario. Nelle piantagioni vengono inseriti dei microchip che aiutano a monitorare ogni fase del processo produttivo e che saranno utili in futuro per studiare perché alcune piante producano più tartufo e altre meno. Inoltre, l’azienda ha istituito la Masterschool Truffleland, una fattoria didattica in cui si organizzano corsi di formazione e aggiornamento, in linea con quanto di più recente è stato scoperto in materia di tartuficoltura.<p> <p><p> <p><p><p><p><p><p> <p><p> <p>Quando i tartufi saranno pronti per essere raccolti, Truffleland metterà a disposizione anche cani già addestrati, come il Grifo Nero Valnerino, esperto nella ricerca del tartufo. Sta per arrivare anche un’app che permetter à  di monitorare le fasi di crescita della piantagione. <p> <p> <p> <p><p><p><p><p><p> <p> <p> <p> <p> <p> <p> <p><p> <p> <p><p> <p>", "time": "2018-11-17T06:00:00+01:00", "type": "scienza"}
{"title": "FIMS2018, l’evento della mobilità digitale, smart e sostenibile ", "url": "https://www.lastampa.it/2018/12/02/scienza/fims-levento-della-mobilit-digitale-smart-e-sostenibile-5kTX7VYMFQBfY5tNAlPZOP/pagina.html", "review": "", "content": "<p> <p>L’automotive sta subendo una forte accelerazione in tutte le tecnologie digitali. Siamo passati da auto meccaniche ad auto fortemente digitalizzate e sempre più elettriche. Se da un lato la rivoluzione dei carburanti sta avvenendo lentamente, l’evoluzione industria 4.0 dei nostri mezzi ha subito una fortissima accelerazione. Tra pochi anni i veicoli, privati e pubblici, saranno iper-connessi non soltanto con la casa madre per la gestione intelligente de mezzo (utilizzo della macchina, manutenzione predittiva, danni e assicurazione) ma dovrà essere connessa all’ambiente circostante. I sensori e le mappe digitali ci troveranno il parcheggio (e parcheggeranno per noi) , le luci si accenderanno al nostro passeggio, l’auto rallenterà in presenza di lavori pubblici, i semafori reagiranno in base ai flussi del traffico (addio vigili!). Potremmo dare passaggio ad autostoppisti digitali riconosciuti e certificati o addirittura trasportare merci attraverso piattaforme di sharing. <p> <p> <p> <p>Di questi temi se ne parlerà al   Forum Innovazione Mobilità Sostenibile di Rovereto   , che si terrà il 5 Dicembre presso Trentino Sviluppo, con importanti aziende del settore come Cisco, Car2Go, Jojob, FCA e LocalMotors. <p> <p> <p> <p>A FIMS si analizzerà sia la trasformazione del settore manifatturiero e produttivo che sta avendo un automazione sempre più spinta e un’applicazione di tecnologie predittive, basate sull’analisi dei dati, sia i comportamenti dei veicoli a guida automatica, la sensoristica avanzata e l’interazione con le smart city. Si parlerà di deep learning, ovvero di apprendimento profondo che vede le macchine essere sempre più indipendenti nelle decisioni da operare in strada. «Insieme al deep – learning oggi c’è un aumento della capacita degli algoritmi di elaborare quantità sempre maggiori di dati con dei modelli e dei paradigmi sempre più flessibili, che rende l’auto digitale una realtà e allo stesso tempo pone sotto stress la rete, le connettività mobili, i data-center che devono elaborare quantitativi immensi di dati», spiega Michele Dalmazzoni, Industry Digitization Leader per Cisco Italia, che sarà presente al FIMS2018. «Noi di Cisco siamo impegnati a fornire piattaforme sicure, altamente performanti, avendo fatto grandi investimenti su data-center e sistemi di computing innovativi». <p> <p> <p> <p>Gli speaker di FIMS parleranno inoltre dell’interazione veicolo - spazio reale , con sistemi per  scoprire quale parcheggio è disponibile, sistemi di sicurezza delle strade, semafori intelligenti, auto a guida automatica, sempre garantendo iper-connettività estremamente efficiente e sicura. Uno degli interventi più originali sarà la presentazione di Olli, il mini bus a guida autonoma, elettrico, customizzabile, che può programmare le fermate. «Il bus pubblico sotto casa all’ora predefinita? Non è impossibile», dice Emanuele Bompan, organizzatore dell’evento insieme a Trentino Sviluppo. «Invenzioni come Olli, i sitemi di car sharing di Car2Go, i grandi sistemi smart di Cisco ci raccontano che per rendere sostenibile la mobilità non bastano i motori elettrici, ma anche tanta tecnologia sofisticata e reti sicure». <p> <p> <p> <p>La connettività e la rapidità rimangono un tema centrale per permettere a tutte queste tecnologie di poter lavorare in sicurezza. Senza rete ultraveloce altrimenti queste tecnologie rimangono ottimi modelli sperimentali. «Cisco ha fatto investimenti importanti, come Cisco Jasper, che ora lavora per garantire una high speed connectivity tra tutte le componenti del veicolo per networking», continua Dalmazzoni. «Non basta mandare un segnale e sperare che sia veloce, nei veicoli del futuro tutto deve succedere al millesimo di secondo in maniera predicibile e deterministica».  <p> <p>  <p> <p>La sicurezza con questa immensa mole di dati diviene fondamentale, con alcune informazioni che devono essere rinchiuse nell’auto in maniera impenetrabile e altre esterne che devono essere criptate e rapide, trasmesse in maniera precisa, garantita al millesimo di secondo. «La sicurezza è fondamentale», spiega ancora Dalmazzoni.  «Ahimè una delle certezze che abbiamo acquisito è quella che non esistono realtà, città od enti che non vengono attaccati e purtroppo può accadere di subire anche danni importanti se il sistema non è protetto. Dobbiamo ripensare i modelli stessi su cui noi oggi siamo abituati a basarci: per cui oggi vale la responsabilità civile e penale dell’individuo che guida il veicolo, in un futuro la responsabilità sarà dell’ingegnere che ha progettato l’algoritmo». Anche perché i veicoli smart del futuro dovranno decidere cosa fare nel caso in cui un bambino e un cane dovessero attraversare la strada simultaneamente. Il veicolo dovrà essere programmato per riconoscere entrambi e decidere chi sacrificare. Non sono ammessi errori. <p> <p> <p> <p>I veicoli smart saranno anche auto più sostenibili non solo nei consumi.Un tempo si doveva essere tutti sul posto di lavoro a una determinata ora, andare  in vacanza in una determinata settimana. Oggi le tecnologie potrebbero consigliarci quando andare al lavoro per evitare il traffico o dove andare la domenica con i mezzi pubblici meno pieni. «Siamo passati dal navigatore “un po’ tonto”, ai navigatori social che ci consentono di evitare incidenti e traffico», conclude Dalmazzoni. «Il futuro vedrà un’efficienza incredibile dei consumi, si eviteranno percorsi inutili, ingorghi, si condivideranno i mezzi. Ma tutto questo riporta sempre al tema del dato, più ci saranno, più informazioni e connettività sarà necessaria e più aiuteremo l’ambiente». <p> <p>   SCARICA IL PROGRAMMA   <p> <p> <p> <p> <p> <p><p> <p> <p><p> <p>", "time": "2018-12-02T00:00:00+01:00", "type": "scienza"}
{"title": "Casal Monferrato, c’è il Festival della Virtù Civica ", "url": "https://www.lastampa.it/2018/12/02/scienza/casal-monferrato-c-il-festival-della-virt-civica-y3NkmaIVM9p5p2qKASQZDO/pagina.html", "review": "", "content": "<p> <p>Il Festival nasce da un'idea dell'Associazione Amici di Luisa insieme al Comune di Casale Monferrato e all'Ente di gestione delle aree protette del Po vercellese-alessandrino (Parco del Po). Rientra fra le iniziative volte a ricordare Luisa Minazzi, direttrice didattica, ambientalista e amministratrice comunale a Casale Monferrato, morta a 58 anni, nel 2010, di mesotelioma. L'obiettivo è valorizzare la presenza a Casale Monferrato degli otto candidati al Premio “Luisa Minazzi - Ambientalista dell’anno”, chiamandoli a condividere le loro storie ed esperienze unitamente a quelle di altri significativi esempi di impegno civile.<p> <p> <p> <p>I candidati all'edizione 2018 del Premio sono: Vincenzo Cordiano, specialista nel campo dei tumori del sangue, il cui grido d'allarme ha portato il Consiglio dei Ministri a dichiarare lo stato di emergenza per i Pfas in Veneto; Giovanni De Feo docente di ecologia industriale nell’ateneo di Salerno e divulgatore ambientale, a tempo di rap, amato anche dai più piccoli; Marcello Dondeynaz, che insieme al comitato “Ripartire dalle Cime Bianche” di cui è referente, lotta per la tutela di uno degli ultimi lembi incontaminati sul versante meridionale del Monte Rosa; Salvatore Gullì, che come commissario prefettizio sta aiutando la comunità di San Luca, in Aspromonte, a guardare al futuro e a non piegarsi alla 'ndrangheta; Francesco Panella, dedito da sempre alla tutela delle api e tra i protagonisti della battaglia che ha portato a maggio allo stop della Ue alle tre molecole insetticide più utilizzate al mondo e nocive per questi insetti; VenTo, la dorsale cicloturistica italiana di EuroVelo 8, che punta a collegare Venezia a Torino per 700 chilometri lungo il Po; RECUP, il servizio di recupero degli alimenti invenduti nei mercati rionali da donare a chi ne ha bisogno; Guendalina Salimei, architetto che ha riprogettato in ottica comunitaria il quarto piano del Corviale, nella periferia romana, per strapparlo al degrado.<p> <p> <p> <p>La settimana di eventi è stata realizzata grazie al contributo di Weleda, con il Consorzio Casalese Rifiuti, Cosmo spa, Energica, Zaffiro Serramenti. Partecipano e supportano inoltre la manifestazione Afeva, Agesci, Auser, Avis, Cai, Confraternita degli Stolti, Equazione, L'albero di Valentina, Monferrato Oltre, Legambiente, La Nuova Ecologia, e in qualità di media partner Tuttogreen de La Stampa e il bisettimanale Il Monferrato. In programma incontri letterari, tavole rotonde, convegni, proiezioni, flash mob, momenti musicali. <p> <p> <p> <p>Si inizia con la tavola rotonda “Storie d’alta quota” sui problemi e le opportunità dell’ambiente di montagna poi il convegno inaugurale, “L'Italia delle virtù civiche” (Aula Magna Liceo Classico Balbo lunedì 3 dicembre), durante il quale si farà il punto sulle esperienze di volontariato e di attivismo socio-ambientale in Italia. <p> <p> <p> <p>Durante la settimana presentazioni di libri (“Di pura bellezza” di Franco Pistono, Libreria il Labirinto, giovedì 6, alle 18), proiezioni (“Il fiume rubato” di Diego Scarponi dal libro di Alessandro Hellman, martedì 4, alle 17,30 sala convegni del Parco del Po e il work in progress di “Basta veleni”, il nuovo lavoro di Rosy Battaglia, mercoledì 5, 17.30, sala convegni del Parco del Po), la mostra “Beeactive” sulla centralità delle api nell’ecosistema a cura di Conapi e Mielizia (inaugurazione lunedì 3 dicembre, alle 18, sala convegni del Parco del Po. La mostra, a ingresso libero, sarà visitabile da martedì 4 a venerdì 7 dalle 9 alle 17).<p> <p> “Monferrato Green” è la tavola rotonda (Aula Magna Istituto Lanza, martedì 4 dicembre, alle 9.30) con le storie di metamorfosi sociale ed economica che emergono dal territorio poi il convegno “Salute e ambiente, comunità che si mobilitano” (Aula Magna Istituto Sobrero, mercoledì 5 dicembre, alle 9.30) che metterà al centro il caso dei Pfas nelle falde acquifere del Veneto. E ancora il 7, diversi eventi: il convegno “Bellezza, consumo di suolo, rigenerazione urbana” (Aula Magna Istituto Leardi venerdì alle 9.30) sulla tutela del paesaggio in parallelo il convegno “Le api, una società a spreco zero. Verso una nuova economia rurale” (Aula Magna Istituto agrario Luparia venerdì alle 10) che comprende anche un collegamento in video con il Fico EatalyWorld di Bologna per celebrare insieme a Conapi la giornata di Sant’Ambrogio, protettore degli apicoltori. Sempre in mattinata un blitz dimostrativo di recupero degli alimenti in eccedenza organizzato da Recup al mercato ambulante di Casale Monferrato.<p> <p> <p> <p>Il Festival della virtù civica rappresenta anche un importante momento a disposizione delle bambine e dei bambini per esprimere la loro idea di futuro: ai giovanissimi delle primarie di Casale Monferrato è rivolta infatti l'assemblea “I bambini ripensano Casale Monferrato”, in calendario giovedì 6 dalle 9 alle 12, al Castello dei Paleologi. In programma anche “Casale Monferrato a porte aperte”, ovvero alcune cene a casa di famiglie e cittadini casalesi che si sono offerti di accogliere i relatori del Festival e organizzare altrettanti “incontri ravvicinati” con loro. Sempre a proposito di partecipazione, nel corso del Festival si terrà anche “Democrazia e legalità per guardare al futuro”, un seminario di formazione fra i sindaci. Infine nel pomeriggio del 7 dicembre (alle 17 nella sala consiliare di Casale Monferrato), come da tradizione, il momento più importante con la consegna dei riconoscimenti agli otto protagonisti del “Premio Luisa Minazzi - Ambientalista dell’anno” introdotto con un saluto in video dal Ministro dell’Ambiente, Sergio Costa, che proprio a Casale Monferrato era stato fra i protagonisti nell’edizione 2015.<p> <p> <p> <p> <p> <p> <p> <p><p> <p> <p><p> <p>", "time": "2018-12-02T21:34:14+01:00", "type": "scienza"}
{"title": "Clima: stress test per la Ue sui sussidi alle centrali a carbone ", "url": "https://www.lastampa.it/2018/12/04/scienza/clima-stress-test-per-la-ue-sui-sussidi-alle-centrali-a-carbone-Rb98qyUoVdHOP2J2556JXN/pagina.html", "review": "", "content": "<p> <p>Mentre a Katowice la COP24 cerca di dare risposte alle crescenti preoccupazioni della popolazione mondiale per le conseguenze del cambiamento climatico, l’Europa deve riuscire a scrollarsi di dosso almeno il peggior combustibile fossile su piazza, vero killer per clima e salute, il carbone. Sarà un vero e proprio “stress test”, nei fatti, l’esito dei negoziati che si terranno domani tra Consiglio europeo, Parlamento e Commissione (il cosiddetto trilogo) per finalizzare la legislazione sul mercato dell’elettricità nella UE per il prossimo decennio. Alcuni governi, infatti, vorrebbero poter sussidiare le centrali a carbone attraverso i cosiddetti meccanismi di capacità, vale a dire la remunerazione delle centrali per garantirne la disponibilità a produrre energia elettrica. <p> <p><p> <p>Tra i governi fortemente coinvolti, c’è quello polacco, con 9,6 GW di nuove centrali a carbone pianificate o in costruzione: avete capito bene, è lo stesso governo che in questo momento ha la Presidenza, vale a dire la responsabilità, della COP24. Tra i Governi che dovrebbero far sentire la propria contrarietà, invece, c’è quello italiano, che però ci dicono attualmente sia silenzioso. WWF, Greenpeace e Legambiente si sono rivolti al Sottosegretario allo Sviluppo Economico, con delega all’Energia, Davide Crippa, per chiedere di prendere una posizione chiara e netta. “Consentire ai meccanismi di capacità di continuare a sovvenzionare le centrali a carbone sarebbe una chiara contraddizione degli impegni internazionali sul clima assunti dall’UE e comprometterebbe gravemente la posizione dell'UE alla COP24”, dicono le tre associazioni. E sarebbe in contraddizione anche con l’appartenenza dell’Italia all’Alleanza dei Paesi che vogliono archiviare il carbone, nonché con l’obiettivo dichiarato di chiudere con il carbone in Italia almeno entro il 2025, se non prima. <p> <p><p> <p>C’è da dire che, in Europa, i nuovi ministri dell’Ambiente e dello Sviluppo Economico su molte questioni riguardanti il clima si sono alleati con i Paesi avanzati che vogliono accelerare l’azione climatica, e questo lo abbiamo apprezzato: a maggior ragione, quindi, occorre coerenza domani, quando si parlerà di carbone. Il senso dell’Emission Perfomance Standard, infatti, è quello di dettare un limite alle emissioni di CO2 delle centrali (550g per chilowattora) prevedendo criteri ambientali nella scelta delle centrali da remunerare/sussidiare. Il WWF, nelle proposte per il Piano Energia Clima, ha chiesto che lo stesso limite venga usato per mettere fuori produzione, alias far chiudere, le centrali inquinanti. Che addirittura tali centrali, inefficienti e nocive, vengano invece incluse nei meccanismi di capacità sarebbe davvero troppo, un insulto alla battaglia per il clima. <p> <p><p> <p>Tanto più che il senso della direttiva che rivede i meccanismi del mercato elettrico è quella di facilitare l'integrazione di quote sempre più elevate di energia rinnovabile e favorire la decarbonizzazione: e non c’è fonte fossile che emetta più carbonio del carbone. In Polonia, una delle scritte che campeggiano nelle sale dove si ritrovano i negoziatori ricorda l’esigenza di una “Transizione Giusta”. Ma transizione giusta non vuol dire affatto continuare a sovvenzionare i combustibili fossili, anzi il peggiore dei combustibili fossili; i soldi dei consumatori, invece, dovrebbero servire ad attenuare l’impatto sociale della decarbonizzazione, in altre parole a trovare un diverso impiego per chi lavora nei settori obsoleti, per riqualificarlo, per gli ammortizzatori sociali. Sicuramente usare le tariffe per finanziare i combustibili fossili, e addirittura anche il carbone, non è quello che i consumatori vogliono e si aspettano: e contare sul fatto che non lo sappiano non credo sarà una strada molto promettente per i Governi europei che invece dovrebbero puntare a recuperare credibilità e leadership. <p> <p><p> <p>* responsabile Clima ed Energia del WWF Italia<p> <p><p> <p> <p> <p> <p> <p><p> <p> <p><p> <p>", "time": "2018-12-04T16:15:13+01:00", "type": "scienza"}
{"title": "Auto elettriche: Enel X sigla un accordo con Route220 per la rete di ricarica ", "url": "https://www.lastampa.it/2018/10/24/scienza/auto-elettriche-enel-x-sigla-un-accordo-con-route-per-la-rete-di-ricarica-yMsLnoTqOiO0cCZLKjgjZP/pagina.html", "review": "", "content": "<p> <p>Buone notizie per chi già usa le auto elettriche e in generale per il futuro della mobilità elettrica nel nostro Paese: Enel X, la società del Gruppo Enel dedicata ai prodotti innovativi e soluzioni digitali, ha siglato un accordo che a partire da ottobre permetterà l’interoperabilità delle infrastrutture di ricarica di Enel X con quelle di evway by Route220, azienda che offre servizi integrati per i possessori di veicoli elettrici. <p> <p> <p> <p>L’intesa consentirà ai clienti della app evway di utilizzare le stazioni di ricarica di Enel X, installate su tutto il territorio nazionale, accedendo alle informazioni relative alla localizzazione delle stazioni, la potenza disponibile, il tipo di presa e le modalità di accesso. In particolare sarà possibile utilizzare le colonnine Quick da 22 kW presenti nelle aree urbane e le Fast da 50 kW per la ricarica veloce delle auto. <p> <p>«Il nostro obiettivo–ha dichiarato Alberto Piglia, responsabile e-Mobility di Enel X – è quello di aprire la nostra infrastruttura ad altri operatori offrendo un servizio con criteri qualitativamente elevati in modo tale da allargare e rendere ancora più facile la vita di coloro che guidano le auto elettriche». <p> <p> <p> <p>Per Carolina Solcia, Amministratore Delegato di Route220, l’accordo siglato con Enel è molto importante: «Ci permette di rafforzare il nostro modello di business, che promuove le occasioni di accoglienza del territorio italiano verso gli stakeholders della mobilità elettrica». <p> <p><p> <p>Per lo sviluppo della mobilità elettrica in Italia, Enel ha lanciato il Piano per l’installazione delle infrastrutture di ricarica dei veicoli elettrici che prevede la posa di circa 7mila colonnine entro il 2020 per arrivare a 14mila nel 2022, con un investimento tra i 100 e i 300 milioni di euro. <p> <p><p> <p>La rete di ricarica sarà composta da colonnine Quick (22 kW) nelle aree urbane e Fast (50 kW) e Ultra Fast (da 150 kW a 350 kW), per la ricarica veloce, in quelle extraurbane. La rete di ricarica urbana andrà infatti a completare quella extraurbana finanziata dal progetto EVA+ (Electric Vehicles Arteries), co-finanziato dalla Commissione Europea, che prevede l’installazione, in tre anni, di 180 punti di ricarica lungo le tratte extraurbane italiane. <p> <p><p> <p>Nell’ambito dell’interoperabilità Enel X ha siglato altri accordi che prevedono la possibilità per i clienti di ricaricare attraverso infrastrutture di ricarica operate da altri gestori. La società ha già firmato protocolli per l’interoperabilità anche con Hera, Iren, Alperia.<p> <p><p> <p>«Questo accordo premia il nostro impegno, nato nel 2014 – dichiara Franco Barbieri, fondatore di Route220 – per il valore che Enel X riconosce anche agli operatori indipendenti del nuovo settore». <p> <p><p> <p> <p> <p> <p> <p><p> <p> <p><p> <p>", "time": "2018-10-24T05:00:00+01:00", "type": "scienza"}
{"title": "Bio-on vince il prestigioso premio Frost&Sullivan per l’innovazione cosmetica ", "url": "https://www.lastampa.it/2018/10/29/scienza/bioon-vince-il-prestigioso-premio-frostsullivan-per-linnovazione-cosmetica-K8cUg4tUXly2OIJpY9Mu2N/pagina.html", "review": "", "content": "<p> <p>La Bio-on fa parlare di nuovo di sé: l’azienda bolognese di bioplastica quotata alla Borsa Italiana, ha vinto il premio “Best Practices” assegnato da Frost&amp;Sullivan al componente più innovativo per l’industria cosmetica ottenuto da fonti vegetali rinnovabili. <p> <p> <p> <p>Nella motivazione del premio, le bioplastiche Bio-on sono definite «un’alternativa sostenibile ai polimeri sintetici da utilizzare non solo nei cosmetici ma anche nei settori alimentare, sanitario, degli imballaggi e nei prodotti di largo consumo ad alta crescita».<p> <p> <p> <p>C’è poi un altro aspetto molto importante di cui tener conto: «In prospettiva – scrivono gli analisti di Frost&amp;Sullivan – i PHAs potrebbero fornire una potenziale soluzione per il trattamento del cancro nei prossimi anni». Infatti, le microsfere risultano molto porose e con una notevole capacità di essere un vettore di principi attivi, caratteristiche che potrebbero, in futuro, essere utili per il trattamento del cancro. Le polveri prodotte in dimensioni da 5 a 20 micron sono infatti un “prodotto piattaforma”; possono cioè essere utilizzate non solo nel settore cosmetico, ma, come d’altra parte viene sottolineato nella motivazione del premio, anche in quello alimentare, degli imballaggi e sanitario. <p> <p> <p> <p>In particolare, gli analisti hanno esaminato le prestazioni delle microsfere in bioplastica Minerv Bio Cosmetics, progettate per sostituire le microplastiche inquinanti derivate dal petrolio e oggi contenute in molte formulazioni cosmetiche. Le microsfere della Bio-on hanno ottenuto le certificazioni NaTrue e Cosmos, due importanti standard europei di certificazione per cosmetici e materie prime per cosmesi. <p> <p> <p> <p>Il premio ottenuto dall’azienda bolognese è ritenuto uno dei più prestigiosi del settore. Un riconoscimento importante per le microsfere Minerv Bio Cosmetics, arrivato poco dopo l’annuncio di una scoperta dei laboratori Bio-on: la bioplastica si può ottenere anche dall’olio di frittura. L’olio esausto, come ha provato l’unità RAF (Recovery and Fermentation) nella sede della società a Castel San Pietro, Bologna, si può aggiungere alle altre“materie prime” (melassi di barbabietola e canna da zucchero, scarti di frutta e patate, carboidrati in genere e glicerolo) usate per produrre la bioplastica. Grazie ad un sistema di trattamento preventivo dell’olio esausto da frittura, la bioplastica prodotta ha le stesse caratteristiche di quella generata partendo da altri scarti o sotto prodotti agro alimentari. <p> <p><p> <p> <p> <p> <p> <p><p> <p> <p><p> <p>", "time": "2018-10-29T05:00:00+01:00", "type": "scienza"}
{"title": "India, il subcontinente dove si respira veleno", "url": "https://www.lastampa.it/2018/12/04/scienza/india-il-subcontinente-dove-si-respira-veleno-fNAcrQqMVMgnMaCSZndWYI/premium.html", "review": "", "content": "<p> <p>Il detto “fumi come un turco” va assolutamente rivisto e aggiornato. I più grandi fumatori al mondo, quelli con i polmoni devastati, si trovano in India. E lo sono, quasi indistintamente, tutti gli abitanti del subcontinente, anche i tanti che non hanno mai acceso una sigaretta. A parificare, drammaticamente in peggio, lo stato di salute degli apparati respiratori del miliardo e trecento milioni di indiani è l'inquinamento selvaggio delle grandi aree metropolitane e industrializzate del paese... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "04 dicembre 2018", "type": "scienza"}
{"title": "Trapianto di Posidonia oceanica a Ischia ", "url": "https://www.lastampa.it/2018/11/03/scienza/trapianto-di-posidonia-oceanica-a-ischia-GGSCT0d0yWT1PKs19Q9ViL/pagina.html", "review": "", "content": "<p> <p>Dalle 50.000 talee di Posidonia oceanica trapiantate nei fondali di Ischia è stata calcolata una crescita di nuove piantine pari a sei volte; mareggiate, pesca e ancoraggi hanno, tuttavia, trascinato via circa 320 metri quadrati dei 1600 di nuova superficie. <p> <p><p> <p>Sono questi alcuni dei successi e delle criticità connesse al trapianto effettuato a Ischia nel 2008, come misura di compensazione per la costruzione del gasdotto Bacoli-Ischia. Il progetto europeo presenta per la prima volta i dati, raccolti nel corso delle 22 campagne di monitoraggio, del trapianto effettuate in dieci anni di osservazione. <p> <p> <p> <p>Preservare la presenza della Posidonia in tutto il Mediterraneo, e in particolare quella che arricchisce i fondali di Ischia, è uno degli obiettivi del progetto europeo LIFE “SEPOSSO” (Supporting Environmental governance for the Posidonia oceanica sustainable transplanting operations), di cui Ispra è capofila. Vanto dei mari dell’isola, la Posidonia oceanica è una delle specie vegetali più diffuse nel Mediterraneo e svolge funzioni vitali per il funzionamento degli ecosistemi. Nonostante sia un habitat protetto, la presenza nei nostri mari delle praterie di Posidonia è in diminuzione, a causa di un’inadeguata gestione della fascia costiera.<p> <p><p> <p>Il progetto “SEPOSSO” intende analizzare e migliorare la  governance  dei trapianti di  Posidonia ,  eseguiti come misura di compensazione a seguito della costruzione di opere e infrastrutture costiere.<p> <p> <p> <p><p> <p> <p> <p> <p> <p><p> <p> <p><p> <p>", "time": "2018-11-03T05:00:00+01:00", "type": "scienza"}
{"title": "Appalti pubblici green, forse stavolta ci siamo ", "url": "https://www.lastampa.it/2018/11/18/scienza/appalti-pubblici-green-forse-stavolta-ci-siamo-tmQAuXCOhcUtqKSFLF1xQM/pagina.html", "review": "", "content": "<p> <p>Cosa significa rispettare una politica degli “appalti verdi”? Non è solo strizzare l’occhio all’ambiente, mettendo una buona dose di responsabilità nell’acquisto di qualsiasi bene da parte di un ufficio pubblico o di un’azienda privata. Significa anche tutelare i diritti dei lavoratori, promuovere i prodotti locali e a chilometro zero, ridurre i rifiuti non riciclabili: insomma declinare in toto il proprio modo di pensare in maniera sostenibile. Da dodici anni sono questi i temi che la Fondazione Ecosistemi porta all’attenzione dell’Italia - e non solo - tramite il Forum CompraVerde-BuyGreen, tenutosi il 18 e 19 ottobre a Roma nel Salone delle Fontane.<p> <p> <p> <p>Una due giorni in cui enti locali, imprese, aziende di public utilities si sono confrontati e hanno fatto il punto della situazione a un anno dall’entrata in vigore del nuovo Codice degli Appalti Pubblici, all’interno del quale è stata inserita l’obbligatorietà di applicazione del Green Public Procurement, per l’appunto i cosiddetti “acquisti verdi”. In Europa siamo i primi a farlo, con risultati ancora non entusiasmanti ma che incoraggiano a proseguire la battaglia.<p> <p> <p> <p>\"L'occasione del Forum CompraVerde-BuyGreen - ha spiegato Silvano Falocco, direttore della Fondazione Ecosistemi - è più che mai fondamentale per ribadire quanto è importante convertire l'economia italiana in senso ecologico. Infatti ogni anno il nostro Paese vede realizzarsi 170 miliardi di appalti pubblici, quasi 5 volte tantoil valore della manovra stessa. Rafforzare l'impegno per rendere concretamente obbligatoria l'applicazione del GPP è doveroso, poichè rappresenterebbe una vera e propria rivoluzione economica\". Rivoluzione che si sta faticosamente iniziando un po’ ovunque, con qualche gap sparso, almeno secondo quanto emerso dai dati del monitoraggio di Legambiente e Unioncamere sul GPP negli enti locali e nelle imprese. Al Nord c’è un senso di responsabilità più diffuso: Bergamo fa da capofila, seguita da Pavia e Vicenza e poi ancora Bologna, Brescia, Ferrara, Mantova, Parma.<p> <p><p> <p> Palermo è l’unico capoluogo del Sud tra i più virtuosi in materia di applicazione dei Criteri Ambientali Minimi. E la Sardegna, va detto, ribadisce la sua leadership nel GPP.<p> <p>Il Forum ha poi premiato, tra le altre, realtà come Acea e Intercent-ER (agenzia per lo sviluppo dei mercati telematici) con la prima edizione del Premio Social Procurement per aver inserito criteri sociali minimi nei loro bandi e nel loro processo di sviluppo aziendale; la ASL Roma 1 con il Premio CompraVerde per il “miglior bando verde” riguardante la concessione del servizio bar presso l’ospedale oftalmico e al Santo Spirito; l’ Ersu di Cagliari (l’ente di diritto allo studio universitario) con il MensaVerde per aver alzato il livello qualitativo – abbassandone i costi - dei pasti distribuiti in 4 mense della città sarda, prediligendo cibi a chilometro zero e locali e facendo una capillare, moderna e corretta informazione agli studenti fruitori del servizio. <p> <p><p> <p>Questa XII edizione del Forum (in partnership con il Ministero dell’Ambiente, Regione Lazio, Legambiente, Agende21 Locali, Unioncamere e Banca Etica ) è stata infine un’occasione per ribadire il fermo impegno, da parte di associazioni, sindacati ed enti, nella lotta al lavoro nero e al caporalato: mai come in questa due giorni l’appello lanciato da più voci è stato così forte, con la Regione Lazio , per voce della consigliera Marta Bonafoni, che ha illustrato una proposta di legge, la cui sperimentazione avverrà già in Primavera nella provincia di Latina, uno dei territori italiani – al di fuori del foggiano – dove la piaga del caporalato è più purulenta. <p> <p><p> <p> <p> <p> <p> <p><p> <p> <p><p> <p>", "time": "2018-11-18T06:00:00+01:00", "type": "scienza"}
{"title": "Energia, le “buone idee” dei ragazzi premiate a Montecitorio ", "url": "https://www.lastampa.it/2018/11/22/scienza/energia-le-buone-idee-dei-ragazzi-premiate-a-montecitorio-V0jDabHyqA4YPGmfZj63GP/pagina.html", "review": "", "content": "<p> <p>«Con i vostri progetti dedicati allo sviluppo sostenibile contribuite anche voi a creare un mondo migliore». Sono parole di elogio quelle del presidente della Camera Roberto Fico, che nella mattinata del 30 ottobre ha ricevuto e premiato bambini e ragazzi vincitori della XXVI edizione del concorso nazionale “Immagini per la Terra”, iniziativa indetta dalla Ong ambientalista Green Cross Italia e realizzata in collaborazione con il Ministero dell’Istruzione ed Enea e con il sostegno di Acqua Lete. <p> <p> <p> <p><p><p><p><p><p> <p><p> <p>La cerimonia ha valorizzato e dato visibilità ai migliori progetti in tema di risparmio energetico, sviluppo delle fonti rinnovabili e riduzione delle emissioni inquinanti, ideati e realizzati da studenti e insegnanti degli istituti scolastici italiani. Alle otto scuole vincitrici va un premio in denaro, da impiegare in iniziative ambientali. Per la categoria scuole dell’infanzia e scuole primarie sono stati premiati l’Istituto comprensivo “Torelli - Fioritti” di Apricena (Foggia), la Scuola dell’infanzia Via Venere di Marina di S. Nicola (Roma), il VI Circolo didattico “R. Girondi” di Barletta e l’Istituto comprensivo di Verbania Trobaso. Per le scuole secondarie di primo e secondo grado, premiati l’Istituto comprensivo “Paolo Frisi” di Melegnano (Milano), l’Istituto comprensivo di Sermide (Mantova), l’IIS “Obici” di Oderzo (Treviso) e il Liceo “De’ Liguori” di Acerra (Napoli).<p> <p> <p> <p><p><p><p><p><p> <p>Durante il suo discorso il presidente Fico ha sottolineato l’importanza di vivere insieme nel rispetto dell’ecosistema e di investire nelle energie rinnovabili: «Abbiamo bisogno di ricercatori, di fare in modo che i nostri soldi vengano messi a frutto nella ricerca, perché siamo ancora al di sotto della media europea. Il nostro Paese può mirare come idea all’autosufficienza energetica».<p> <p><p> <p><p><p><p><p><p> <p><p> <p>Un appello favorevolmente accolto dai ricercatori di Enea e Cnr presenti alla cerimonia, che si sono intrattenuti con i bambini raccontando loro gli ultimi studi condotti in materia di efficienza energetica, cambiamenti climatici e scioglimento dei ghiacci polari.<p> <p> <p> <p><p><p><p><p><p> <p><p> <p>L’attrice Elisabetta Pellini, ambasciatrice dei progetti di Green Cross, ha esortato gli studenti ad avere il coraggio di seguire le proprie passioni ma soprattutto a studiare, tenersi informati, crearsi uno spirito critico ed essere partecipi nella vita cittadina poiché saranno loro che dovranno prendersi cura dell’ambiente in futuro.<p> <p>Al termine dell’incontro il presidente di Green Cross Elio Pacilio ha annunciato il titolo della prossima edizione del concorso: “Energia in classe A”.  <p> <p>  <p> <p><p><p><p><p><p> <p>Nell’anno scolastico 2018/2019 i giovani dovranno elaborare progetti che diano un’interpretazione originale e suggeriscano soluzioni per contribuire al miglioramento dell’efficienza energetica e all’impiego delle fonti rinnovabili.<p> <p><p> <p>Per info e scaricare il bando: www.immaginiperlaterra.it <p> <p><p> <p> <p> <p> <p> <p><p> <p> <p><p> <p>", "time": "2018-11-22T05:00:00+01:00", "type": "scienza"}
{"title": " “Sotto lo stesso cielo”: al via in Italia e all’estero la nuova Campagna Tende di AVSI ", "url": "https://www.lastampa.it/2018/12/13/scienza/sotto-lo-stesso-cielo-al-via-in-italia-e-allestero-la-nuova-campagna-tende-di-avsi-rlGNGCdkBDvNOZpSq9sWVM/pagina.html", "review": "", "content": "<p> <p>Ibrahim Derwish ha 32 anni, vive a Damasco e ha un figlio di un anno e mezzo: Said. Gianalberto Tadini ha 35 anni, vive a Milano e ha un figlio di due anni: Arturo. È dalla loro storia, da ciò che rende uguali e diversi questi due papà che l’ong AVSI è partita per raccontare la nuova Campagna Tende: “Sotto lo stesso cielo”.<p> <p><p>  <p><p> <p>Pensare a quanto abbiamo in comune - sogni, speranze, paure - con chi vive in guerra o in povertà, riduce la distanza tra “noi” e “loro” e accresce il desiderio di aiutare, ciascuno secondo le proprie possibilità. <p> <p><p> <p>Due padri, a migliaia di chilometri di distanza, con storie ed esperienze diverse, sono assolutamente uguali nei desideri di stabilità, lavoro e opportunità per i propri figli.<p> <p>Ibrahim, per poter sostenere la sua famiglia deve prima di tutto curare la frattura alla gamba destra. E potrà farlo grazie alla campagna AVSI “Ospedali Aperti ”, con cui l’ong offre cure gratuite ai più poveri in Siria. <p> <p> <p> <p> <p> <p>Ma la \"Campagna Tende” porterà aiuti concreti e sostegno anche in Brasile, col progetto “Bem-vindo ” per l’accoglienza e l’integrazione dei migranti venezuelani; in Kenya e Burundi con “Work to stay ” che offre percorsi di formazione e avvio al lavoro per 10 mila giovani e in Italia con “La casa allargata ” , a sostegno dell’attività delle suore di Carità dell’Assunzione che assistono quotidianamente le famiglie più povere, italiane e straniere.<p> <p><p> <p>La Campagna è resa possibile dal lavoro di oltre 2000 volontari che organizzano conferenze, cene e raccolte fondi che raggiungono ogni anno mezzo milione di persone circa in Italia, Svizzera, Francia, Inghilterra, Austria, Germania, Spagna, Irlanda, Belgio, Usa, Brasile e Perù. <p> <p><p> <p>E tutti possono dare una mano, anche sul sito di AVSI , ad esempio regalando, per questo Natale, una visita diagnostica a tutti quei siriani che, come Ibrahim, sognano un presente e un futuro migliore per sé e per la propria famiglia.<p> <p><p> <p> <p> <p> <p> <p><p> <p> <p><p> <p>", "time": "2018-12-13T05:00:00+01:00", "type": "scienza"}
{"title": "L’odore della plastica che inganna e uccide i pesci ", "url": "https://www.lastampa.it/2018/12/06/scienza/lodore-della-plastica-che-inganna-e-uccide-i-pesci-XNW6dcOQlGpA1GTUz6p5zH/pagina.html", "review": "", "content": "<p> <p>Alcune stime datate 2010 parlano di una quantità di plastica finita in mare che oscilla tra 4,8 ai 12,8 tonnellate, in un solo anno. Le nazioni che si affacciano su mari e oceani producono un totale di rifiuti solidi annuo che si attesta sulle 2,5 miliardi di tonnellate; di queste 275 milioni di tonnellate sono plastica, di cui 8 milioni di tonnellate finite in mare (dato medio). <p> <p><p> <p>Tartarughe, balene, uccelli marini, foche e altri animali sono attratti dalla plastica. Ma com’è possibile che tutte queste specie possano confondere la plastica per le proprie prede naturali? Gli studi che comprovano questo legame sono sempre più numerosi: molte specie sono attratte da una sostanza chimica presente in natura nota come dimetil solfuro e che molti organismi sfruttano come segnale chimico fondamentale per le interazioni trofiche, cioè, fondamentalmente per individuare le aree migliori per cercare cibo. Il problema è che questa stessa sostanza è prodotta anche dalle plastiche che finiscono in mare, quindi per molte specie sensibili, la plastica finisce per diventare una trappola olfattiva.<p> <p><p> <p>Negli ecosistemi pelagici, in particolare, il dimetil solfuro attrae le specie che comunemente si nutrono di krill, come gli uccelli marini, le balene o le testuggini. È come se nel cervello della specie in oggetto scattasse un campanello, che associa l’odore alla cena; in questo modo l’animale, attratto dall’odore ingannevole, si “tuffa a capofitto” in quello che crede essere un lauto pasto, ma finisce con l’ingerire plastica.<p> <p><p> <p>“Conoscere le specie che rischiano di cadere in questa trappola olfattiva è fondamentale per predisporre adeguati piani di conservazione. È importante capire anche come i singoli individui predano: la specie potrebbe essere attirata nel posto sbagliato dal dimetil solfuro, ma poi essere in grado di distinguere il sacchetto di plastica da una medusa. Altre specie potrebbero invece non essere in grado di operare questa distinzione”, commenta Roberto Ambrosini, ricercatore di scienze ambientali dell’Università Statale di Milano. <p> <p><p> <p>Uno degli studi più importanti in questo ambito, il primo a essersi concentrato sulle caratteristiche chimiche e olfattive dei rifiuti plastici, aveva preso in esame uccelli marini di specie già gravemente minacciate dal consumo di plastica, come albatros, procellarie, berte. “Com’è accaduto in questo caso, sono stati gli studi ornitologici a fare da apripista. Spesso, infatti, gli uccelli possono essere osservati con maggiore facilità rispetto ad altre specie e si rivelano fondamentali per verificare ipotesi spesso non ancora comprovate”, continua Ambrosini. <p> <p><p> <p>Altri studi pubblicati lo scorso anno su larve di pesci confermano quanto emerso dalle ricerche ornitologiche. “L’impatto delle plastiche sulle specie marine è perverso e probabilmente non siamo ancora stati capaci di comprenderlo appieno. Serviranno altri studi sul tema per chiarire gli aspetti che a oggi sono poco chiari”, conclude il ricercatore.<p> <p><p> <p> <p> <p> <p> <p><p> <p> <p><p> <p>", "time": "2018-12-06T05:00:00+01:00", "type": "scienza"}
{"title": "Albero di Natale vero o artificiale? Cosa c’è dietro l’antica disfida", "url": "https://www.lastampa.it/2018/12/09/scienza/se-lalbero-vero-non-di-plastica-la-festa-continua-anche-dopo-il-natale-I8Ez5z6jGFXAE6N7s89kjI/premium.html", "review": "", "content": "<p> <p>La disfida tra l’albero naturale e quello in plastica è un vecchio tormentone che ogni anno si riaccende insieme a luminarie e stelle comete. Un tempo non c’era alternativa. Chi poteva permettersi il lusso di addobbare un alberello, lo faceva fuori da casa, con quello che la natura offriva. Poi sono arrivati il boom della plastica, il basso costo, la produzione in serie, la grande distribuzione e così, per comodità e convenienza, le case di sono riempite di arbusti apri e chiudi che, spesso, ... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "09 dicembre 2018", "type": "scienza"}
{"title": "Il Giro d’Italia sarà rosa e “verde” ", "url": "https://www.lastampa.it/2018/04/09/scienza/il-giro-ditalia-sar-rosa-e-verde-vUetD8pJ0AXVR4BvsXEbkM/pagina.html", "review": "", "content": "<p> <p>Può un grande evento come il Giro d’Italia essere anche sostenibile? Sembrerebbe proprio di sì, visto che per il terzo anno consecutivo RCS Sport ha deciso di promuovere in collaborazione con la Cooperativa Erica Ride Green, il progetto di sostenibilità ambientale legato al Giro d’Italia, con l’edizione 101 che scatterà da Gerusalemme il prossimo 4 maggio. <p> <p><p> <p>E anche i dati dello scorso anno parlano di un progetto che funziona, come conferma Roberto Salamini, Responsabile Marketing e Comunicazione di RCS Sport: “I numeri della passata edizione parlano da soli e tutte le componenti coinvolte durante la corsa hanno risposto in maniera ottimale a partire dalle squadre, dai comuni coinvolti, agli sponsor fino a noi dell’organizzazione. Un Giro sempre più ecosostenibile è uno dei nostri obiettivi anche per i prossimi anni”. E andando a leggere nel dettaglio i numeri dell’edizione 2017 si scopre che sono stati raccolti ben 84.877 chilogrammi di rifiuti, con un tasso di riciclo che supera l’89%.<p> <p> <p> <p>Numeri che hanno spinto gli organizzatori della kermesse rosa a riproporre ed ampliare il progetto coinvolgendo, grazie alla collaborazione di ERICA, numerosi partner del settore ambientale come Eurosintex, che fornirà, inviandoli a tutti i comuni sede di tappa, oltre 1200 contenitori per la raccolta differenziata opportunamente brandizzati Ride Green, che saranno forniti a tutti gli stand dell’open village, alle aree hospitality e che a fine giro verranno regalati alle amministrazioni. <p> <p><p> <p>Dal canto suo Novamont fornirà al catering stoviglie e attrezzature compostabili, Go Rent insieme ad Eco.Energia si occuperà dello spazzamento manuale e di effettuare la pulizia della linea di arrivo delle tappe del Giro, mentre CiAL, Consorzio Nazionale per il Riciclo dell’Alluminio, comunicherà l’importanza del riciclo dell’alluminio e metterà in palio una ricicletta (una bici realizzata in alluminio riciclato) per ognuna delle 18 tappe italiane del Giro. <p> <p><p> <p>Un Giro più green quindi, come conferma anche il Presidente di ERICA, Luigi Bosio: “Se lo scorso anno, raggiungendo l’eccellente quota dell’89% di rifiuti differenziati, avevamo dimostrato come anche in Italia fosse possibile rendere i grandi eventi ecosostenibili, quest’anno è nostra intenzione andare oltre. Ancora una volta punteremo molto su sensibilizzazione e comunicazione, oltre alla grande collaborazione con i territori che attraverseremo”. <p> <p> <p> <p> <p> <p><p> <p> <p><p> <p>", "time": "2018-04-09T06:00:00+01:00", "type": "scienza"}
{"title": "Ellen MacArthur: “L’economia circolare cambia il mondo”", "url": "https://www.lastampa.it/2018/12/08/scienza/ellen-macarthur-leconomia-circolare-cambia-il-mondo-YQ2LIucgppOawoGop8MZyI/premium.html", "review": "", "content": "<p> <p>È dagli occhi che si rivela lo spirito di Ellen MacArthur: chiarissimi ma profondi, raccontano tutta la determinazione racchiusa nel fisico minuto di una donna che partendo da Whatstandwell, nel cuore dell’Inghilterra più lontana dal mare, ha risparmiato centesimo su centesimo per comprarsi una barca a vela e solcare gli oceani in solitaria, fino a battere nel 2005 il record di circumnavigazione del globo senza scalo. E che nella sua seconda vita, dopo essere diventata Dama dell’Ordine britan... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "08 dicembre 2018", "type": "scienza"}
{"title": "Ashoka, professione agente del cambiamento ", "url": "https://www.lastampa.it/2018/04/16/scienza/ashoka-professione-agente-del-cambiamento-svlyXedpJH9FFYtGGm9hkL/pagina.html", "review": "", "content": "<p> <p>Ashoka, la più grande rete globale di imprenditori sociali, da oltre 37 anni è impegnata a selezionare i leader del cambiamento sociale in diversi settori ed insieme a loro ispirare tutti a sentirsi agenti del cambiamento, dei changemaker. È questo lo spirito con cui la branch italiana di questa Ong, fra le più \"influenti\" al mondo (la quinta per impatto e innovazione), ha presentato ieri a Roma, in un evento nel nuovissimo palazzo della Bnl \"Orizzonte Europa\", i suoi 4 nuovi \"Fellow\", imprenditori che in vari campi - dai diritti dei giovani nel mondo del lavoro all’integrazione e anche al calcio - sono impegnati per cercare di cambiare e migliorare il Paese.<p> <p><p> <p> Ashoka è diffusa in oltre 90 paesi con oltre 3.500 fellows e dal 2014 è presente anche in Italia.<p> <p><p> <p>\"Noi di Ashoka, cerchiamo di mettere a fuoco le cause profonde dei problemi e di attivare e rendere pratiche delle risposte concrete, puntando sulle persone, facendo capire che ognuno di noi, può essere un agente del cambiamento\" ha sottolineato Alessandro Valera, Direttore di Ashoka Italia. \"In quattro anni abbiamo selezionato 14 imprenditori innovativi, che non consideriamo solo come esempi da rafforzare e promuovere e premiare in un evento, ma come dei veri e propri co-leader, che ci aiutano a comprendere le traiettorie verso cui si dirige l’innovazione sociale e soprattutto ci mostrano nel concreto come un cambiamento positivo in ogni ambito sia davvero possibile\".<p> <p><p> <p>Ashoka seleziona persone, non progetti, con un forte spirito d‘impresa, tanta creatività e fibra etica. Donne e uomini, giovani e non, che hanno ben chiara una problematica sociale da affrontare e hanno elaborato una risposta concreta, innovativa, con prospettive per incidere sul sistema, cioè in grado di modificare le regole sociali e comportamentali di un settore, generare nuovi posti di lavoro, rispetto dei diritti, nuove leggi e tutele, migliori pratiche di convivenza civile, nuovi servizi per le persone, ecc.).<p> <p><p> <p> Ashoka li seleziona attraverso una rete di segnalatori su tutto il territorio nazionale che, giorno dopo giorno, cercano di capire chi sono le persone che più stanno contribuendo allo sviluppo sociale. Ai fellow selezionati, Ashoka garantisce il supporto di esperti nei vari settori e, quando necessario, un aiuto economico diretto. L'imprenditore che diventa fellow di Ashoka è sollecitato a replicare il modello in altre città e in altri Paesi, rendendo virale l'innovazione di cui è portatore e quindi aumentando l'impatto della propria \"idea imprenditoriale\".<p> <p><p> <p> Ecco chi sono e su cosa lavorano i nuovi 4 Ashoka Fellows: <p> <p>- Carlo Stasolla - Associazione 21 Luglio: da anni è impegnato sul tema difficile delle comunità rom che vivono in campi ghettizzati e in assoluta indigenza e povertà. Stasolla agisce per rovesciare questo paradigma - la soluzione abitativa dei campi Rom di cui il nostro Paese è riconosciuto in Europa come il principale responsabile - per lavorare su un approccio di lotta alla povertà tout court, tramite percorsi di sviluppo personale, inclusione, con consulenze legali su problematiche di lavoro, familiari, e favorendo un supporto sanitario. A Roma, ad esempio, la popolazione del campo rom i via di Salone si è dimezzata dal 2015.<p> <p><p> <p>- Daniel Tarozzi - Italia che Cambia: ha creato una piattaforma di informazione che quotidianamente racconta, mappa e mette in rete l’Italia che è già cambiata. Un Paese fatto di imprenditori e imprenditrici che mettono al centro la sostenibilità umana e ambientale, di giovani che scelgono con gioia di tornare alla terra o di realizzare progetti di integrazione, di amministratori virtuosi che realizzano politiche straordinarie su rifiuti, energia e mobilità. L’Italia dei Comuni Virtuosi, delle Reti di economia solidale, dei movimenti in difesa del territorio, della decrescita e della transizione, degli ecovillaggi, dei fablab e dei co-working.<p> <p><p> <p>- Massimo Vallati - Calciosociale: lavora per ovviare alla diffusione di valori negativi del calcio moderno, promuovendo l'educazione a valori più inclusivi. Il suo progetto, nato a Corviale, una difficile realtà della periferia romana, trasforma il gioco in strumento di aggregazione e partecipazione comunitaria, diffondendo una narrativa di fair play e di anti violenza che sta trovando positive repliche in altre aree d’Italia e del mondo. Calciosociale prevede un campionato con regole diverse da quelle classiche. Le squadre si formano in base al coefficiente di abilità. E la novità è che tutte le squadre devono avere lo stesso coefficiente. Nel mondo del calcio, vince statisticamente chi ha più soldi da investire per alzare il proprio coefficiente. Nel Calciosociale, invece, vince la squadra che sa custodire: il coefficiente della squadra può crescere e migliorare mano a mano che si impara come stare bene insieme, come affrontare problemi della nostra vita: scogli e blocchi che ci portiamo in campo.<p> <p><p> <p>- Eleonora Voltolina - Repubblica degli Stagisti: attraverso la testata online \"Repubblica degli Stagisti\", Eleonora ho voluto aggredire un problema sociale che riguarda i giovani – le difficoltà di ingresso nel mercato del lavoro, gli stage che da opportunità rischiano di trasformarsi in trappola – con un'idea nuova. Il portale è diventato in quasi dieci anni di intensa attività un luogo di incontro, informazione, denuncia, proposta; un meccanismo inclusivo che ha coinvolto il mondo delle imprese, valorizzandole e responsabilizzandole. Il suo impegno ha sollecitato e “provocato” tra il 2012 e il 2014 un primo importante cambiamento normativo (l’introduzione di un quadro di diritti, tra cui quello all'indennità mensile, per gli stagisti extracurriculari). Prossimo obiettivo: introdurre nuove tutele – come ad esempio un minimo di indennità per gli stagisti curriculari.<p> <p><p> <p>Ashoka negli ultimi 40 anni ha trasformato la narrazione sul sociale creando la figura dell’imprenditore sociale e dando vita ad un settore di impegno e di creazione di nuova economia ad alto impatto, che non è più ascrivibile al solo non-profit, ma riguarda il modo in cui ci si organizza - dal singolo, all'impresa, alla comunità - per diventare agenti del cambiamento, creando soluzioni nuove che migliorino la vita delle persone, utilizzando anche gli elementi di mercato \"classici\".<p> <p><p> <p>E l'impegno di Ashoka non si ferma al supporto dell'impresa sociale, ma da molti anni ormai, cerca di intervenire anche prima, nelle scuole, per far scoprire ai giovani il valore della leadership condivisa e renderli consapevoli di essere ancor prima di entrare nel mondo del lavoro già attori del cambiamento. Everyone a Changemaker, è infatti lo slogan della Ong. Degli oltre 3.500 fellows di Ashoka in tutto il mondo più di 600 si occupano di scuola ed istruzione. A testimonianza di questo impegno, anche in Italia, l'evento di ieri è stato anche l'occasione per premiare i vincitori del concorso Generazione Anticorruzione, giovani under 19, che si sono impegnati con progetti concreti per contrastare la corruzione, in collaborazione con Riparte il Futuro.<p> <p><p> <p>Ragazze e ragazzi- tutti sotto i 19 anni- provenienti da diverse regioni che con empatia hanno compreso le conseguenze devastanti della corruzione e dell’omertà e con auto-imprenditorialità hanno deciso di far qualcosa, Luca Pimpinella, 18 anni di Minturno (Latina), ha ideato un contest tra gruppi di ragazzi, che devono impegnarsi a creare delle campagne di sensibilizzazione contro la corruzione che puntino a diventare virali; Alessandro Ruslans Fusco, Maria Spinosa e Carlo Cianflone (diciotenni di Napoli, Caserta e Salerno), hanno ideato una piattaforma web che offre strumenti, esperienze e pratiche per richiedere trasparenza all’interno delle istituzioni scolastiche, con l'obiettivo di formare gli studenti all’utilizzo degli strumenti conoscitivi essenziali per renderli maggiormente consapevoli al ruolo di futuri cittadini attivi; Letizia Nada (15 anni di Torino) ed Edoardo Agus (18 anni di Oristano) si sono inventati una griglia di valutazione in linea con gli obiettivi formativi della scuola, sulla base della quale richiedere ai propri docenti la formulazione trasparente e collaborativa di un modello di valutazione, soggetto a test di efficacia all’interno della classe, com lo scopo di eliminare I favoritismi a scuola, garantendo e dunque educando alla trasparenza e alla meritocrazia. <p> <p><p> <p>Questi giovani \"changemaker\" riceveranno un sostegno di 1.500 euro e l'affiancamento di esperti per realizzare la propria idea.<p> <p><p> <p> <p> <p> <p> <p><p> <p> <p><p> <p>", "time": "2018-04-16T00:00:00+01:00", "type": "scienza"}
{"title": "“Mi Ambiento”, ecco il Libro dei Fatti Green ", "url": "https://www.lastampa.it/2018/07/06/scienza/mi-ambiento-ecco-il-libro-dei-fatti-green-ra1Of3KVKRmc1MxWS2jqzJ/pagina.html", "review": "", "content": "<p> <p>E’ in libreria la seconda edizione di “MI AMBIENTO - Il Libro dei fatti green (2018)”, un racconto degli avvenimenti sostenibili più rappresentativi che hanno caratterizzato gli ultimi mesi, in Italia e nel Mondo. Ma anche una breve storia del rapporto tra l’uomo e la natura, un vademecum aggiornato sulle questioni economiche e politiche, in chiave ambientale, più importanti e recenti, per meglio orientarci nelle scelte quotidiane; agevolando così un circuito emulativo virtuoso, a tutti i livelli, nella costruzione di una società glocal rigenerata, resiliente e più “a misura d’ambiente”.<p> <p><p> <p>“Ci troviamo di fronte a cambiamenti radicali che necessiterebbero di una guida responsabile e lungimirante per affrontare l’espandersi e intrecciarsi di alcune questioni critiche e rilevanti: economica, sociale e proprio quella ambientale - commenta Massimiliano Pontillo, curatore del volume annuale, Presidente di Pentapolis Onlus e Direttore responsabile di Eco in Città – Tra le cause principali di tutto ciò è l’aver troppo spesso dimenticato che l’Ambiente è il nostro massimo Bene Comune Universale, un valore sostituito da troppi interessi particolari che minacciano costantemente l’uguaglianza e la coesione sociale”. <p> <p><p> <p>Suddiviso in capitoli tematici (informazione, politica, economia e attualità), il libro si avvale del contributo di Matteo Campofiorito, Marzia Fiordaliso e Marino Midena; oltre alla postfazione di Enrico Giovannini, portavoce di ASviS (Alleanza italiana per lo sviluppo sostenibile). <p> <p> <p> <p> <p> <p><p> <p> <p><p> <p>", "time": "2018-07-06T17:46:51+01:00", "type": "scienza"}
{"title": "Economia Circolare, al via il concorso rivolto a Comuni ed aziende virtuose ", "url": "https://www.lastampa.it/2018/07/09/scienza/economia-circolare-al-via-il-concorso-rivolto-a-comuni-ed-aziende-virtuose-coThgp6ZTryp5cTyjm0sRJ/pagina.html", "review": "", "content": "<p> <p>Un sistema economico pensato per riutilizzare i materiali in successivi cicli produttivi, volto a ridurre e ad eliminare gli sprechi. È questa una delle definizioni usate per descrivere l’economia circolare, un termine che da l’idea di un’economia che si auto-rigenera; in opposizione a quella che viene definita economia lineare, basata sull’estrazione delle materie prime, sulla produzione di massa, e sull’idea che, una volta esaurito il loro ciclo di vita i prodotti debbano essere avviati a smaltimento.<p> <p><p> <p>La transizione da un’economia di tipo lineare a una di tipo circolare è ora più che mai necessaria: secondo gli studi non solo aiuterebbe a ridurre lo spreco di materiali e risorse, ma anche a diminuire drasticamente le emissioni climalteranti, come sostiene un recente rapporto realizzato dalla European Climate Foundation e dal Fondo finlandese per l'innovazione.<p> <p><p> <p>Una necessità certificata anche dall’attivismo del Parlamento europeo, che lo scorso aprile ha approvato a larga maggioranza le nuove norme sull'economia circolare. Il testo, passato a larga maggioranza, prevede un incremento del riciclo dei rifiuti urbani e domestici di almeno il 55% entro il 2025. Il target sale al 60% nel 2030 e al 65% nel 2035.<p> <p><p> <p>In particolare nel nostro Paese, sono sempre di più le realtà che decidono di percorrere la strada della circular economy: l’azione di aziende, centri di ricerca, consorzi ed Enti locali diventa fondamentale per un cambio netto di paradigma dall’attuale modello di sviluppo basato sul consumo, ad uno più sostenibile sotto il profilo ambientale, economico e sociale.<p> <p><p> <p>Per dare seguito alla tendenza, Fondazione Cogeme Onlus, con la collaborazione di Kyoto Club e il contributo di Fondazione Cariplo, lancia l’edizione 2018 del Premio “Verso un’economia circolare” rivolto ad Enti locali e mondo produttivo. Il Premio intende porre l’attenzione sull’importanza del riciclo/riuso, sullo scambio di risorse e sulla condivisione dei processi produttivi e di gestione per migliorare la qualità degli interventi, favorendo percorsi verso sistemi eco-industriali che limitino al massimo i sottoprodotti non utilizzati, il loro smaltimento e la conseguente dispersione nell’ambiente. <p> <p><p> <p> Possono candidarsi entro il 28 settembre Enti locali e aziende che, negli anni 2016-2018, abbiano realizzato, avviato, o anche solo approvato ed autorizzato, interventi di diminuzione dei rifiuti e di uso efficiente dei materiali di scarto, dimostranti un attivo coinvolgimento, in tutte le fasi di sviluppo, di uno o più ulteriori attori interessati al progetto (amministrazioni pubbliche locali e statali, aziende, scuole e università pubbliche e private, organizzazioni della società civile, consorzi, enti e fondazioni, anche privati cittadini e altre strutture organizzate sul territorio) e che quindi possano rientrare tra i partner dei destinatari del Premio.<p> <p><p> <p>“L’attenzione rispetto a queste tematiche è molto alta. Come Fondazione Cogeme, grazie al progetto “Verso un’economia circolare” avviato insieme a Fondazione Cariplo, in questi ultimi anni abbiamo contribuito a mantenerla tale e ad indagarne le possibilità – dichiara Gabriele Archetti, Presidente di Fondazione Cogeme Onlus. Promuovere questa seconda edizione del Premio, in collaborazione con realtà molto importanti come Kyoto club, è per noi motivo, non solo di orgoglio, ma anche di crescita progettuale nella convinzione che solo un lavoro sinergico porterà a risultati di rilevante valore scientifico e sociale”<p> <p><p> <p>L’edizione 2017 del premio ha avuto ampio consenso. In base al bando, saranno premiati quattro vincitori per ciascuna delle quattro categorie previste (Comuni fino a 30 mila abitanti, Comuni sotto ai 30 mila abitanti, aziende con un fatturato fino a 100 milioni, aziende con un fatturato oltre i 100 milioni). I vincitori riceveranno come premio una bicicletta a pedalata assistita e una Targa.<p> <p><p> <p>Il comitato scientifico del Premio è composto da Sonia Maria Margherita Cantoni (Fondazione Cariplo), Gianni Silvestrini, Sergio Andreis (Kyoto Club), Gabriele Archetti, Francesco Esposto, Michele Scalvenzi (Fondazione Cogeme Onlus).<p> <p>La Stampa Tuttogreen è media partner del progetto.<p> <p><p> <p>I moduli di candidatura sono disponibili al  seguente link <p> <p><p> <p> <p> <p> <p> <p><p> <p> <p><p> <p>", "time": "2018-07-09T02:00:00+01:00", "type": "scienza"}
{"title": "Torna la “Settimana del Pianeta Terra”, il Festival delle Geoscienze in giro per l’Italia dal 14 al 21 ottobre ", "url": "https://www.lastampa.it/2018/07/10/scienza/torna-la-settimana-del-pianeta-terra-il-festival-delle-geoscienze-in-giro-per-litalia-dal-al-ottobre-eJm0tWzjPn9UCtm38IRmQK/pagina.html", "review": "", "content": "<p> <p>Ripercorrere le tracce delle orme fossili umane fra le più antiche al mondo nel Casertano, vestire i panni dei pionieri nella corsa all'oro in Valle d'Aosta, toccare con mano i segni lasciati dai  terremoti  nel  cuore della Capitale , scoprire i misteri dei fondali del  Lago d'Iseo  grazie ad una telecamera comandata da un subacqueo. Sono tante le avventure da vivere con i geoeventi proposti dalla “Settimana del Pianeta Terra”, il Festival delle Geoscienze in programma dal 14 al 21 ottobre che, con il patrocinio di Ispra   , l’Istituto Superiore per la Protezione e la Ricerca Ambientale , offrirà a tutti la possibilità di conoscere da vicino il patrimonio naturalistico italiano.   <p> <p>   <p> <p>Escursioni guidate su montagne e ghiacciai, alla scoperta di isole e paesaggi marini, trekking sui vulcani, intorno a grandi laghi o lungo il corso dei fiumi; ma anche laboratori didattici e sperimentali dedicati alla ricerca scientifica per adulti e bambini, incontri con i ricercatori nei musei, conferenze e workshop, senza tralasciare momenti più conviviali come degustazioni di prodotti tipici e passeggiate nei centri storici: cosìnella sua sesta edizione la Settimana del Pianeta Terrasarà ricca di eventi per diffondere la cultura del rispetto dell’ambiente e della cura del territorio. L'obiettivo del festival è quello di evidenziare, infatti, il ruolo strategico delle geoscienze nella prevenzione dei rischi naturali e nella salvaguardia dell’ambiente, raccontando l’appassionante mondo della ricerca scientifica.   <p> <p>  <p> <p><p><p><p><p><p> <p>Fino al 15 luglio enti di ricerca, enti locali, associazioni, università o scuole possono aderire alla Settimana del Pianeta Terra proponendo, senza limiti di creatività e fantasia, un loro Geoevento finalizzato a promuovere la conoscenza, il rispetto e l’amore per il patrimonio naturale e geologico del nostro Paese. Particolarmente apprezzati, nell’ambito dell’Anno europeo del Patrimonio culturale 2018, gli eventi che metteranno in evidenza il legame tra natura e paesaggio come parte integrante del patrimonio culturale. (Iscrizioni sul sito   www.settimanaterra.org/organizza-geoevento   ). <p> <p>  “La Settimana del Pianeta Terra vede aumentare ogni anno la partecipazione di cittadini, studenti, associazioni geo-naturalistiche, università, enti parco, musei e istituzioni - commenta Silvio Seno, Professore ordinario di Geologia strutturale presso l’Università degli Studi di Pavia e co-responsabile del Festival. L'obiettivo è quello di diffondere il più possibile la consapevolezza delle possibilità che la scienza ci offre per migliorare la qualità della vita. Tutto ciòsi può raggiungere facendo crescere il dialogo tra scienziati e politici, perseguendo un cambiamento culturale di lungo periodo. Per questo auspichiamo che sempre più realtà aderiscano alla nostra iniziativa”.     <p> <p>  <p> <p><p><p><p><p><p> <p>“ Con questo progetto - che lo scorso anno ha visto oltre 80.000 partecipanti - abbiamo l'obiettivo di mostrare  il ruolo strategico delle Geoscienze in vari ambiti: ambiente, energia, clima, salute, risorse e rischi naturali, erosione delle coste, geomateriali, salvaguardia e valorizzazione del patrimonio culturale e monumentale   - sottolinea Rodolfo Coccioni, Professore ordinario di Paleontologia all’Università di Urbino e co-responsabile della Settimana del Pianeta Terra. Questa consapevolezza è utile per sviluppare un turismo rispettoso degli ecosistemi naturali e per ridurre la vulnerabilità del territorio ai pericoli naturali, quali terremoti, frane, alluvioni\". <p> <p>   <p> <p><p><p><p><p><p> <p>Lo scorso anno il Festival si è chiuso con un totale di 486 appuntamenti in 172 localit  à   italiane  . Oltre 600 i ricercatori e divulgatori scientifici hanno animato i Geoeventi e sono stati oltre 300 gli enti partecipanti: 126 associazioni scientifiche e culturali, 77 Comuni, 30 Musei, 32 Università, 3 Enti di ricerca, 3 Osservatori scientifici, 27 Parchi e Riserve, 14 Istituti di istruzione secondaria superiore, 6 Soprintendenze Archeologiche, 11 Fondazioni, 4 Ordini professionali, 1 ONG, 4 Regioni, 2 Comunit à  e Unioni montane e 2 Arpa. <p> <p><p> <p>Per informazioni:   www.settimanaterra.org   <p> <p>     <p> <p> <p> <p> <p> <p><p> <p> <p><p> <p>", "time": "2018-07-10T09:56:46+01:00", "type": "scienza"}
{"title": "Guerra al rovistaggio, le multe non servono. Meglio creare aree di libero scambio ", "url": "https://www.lastampa.it/2018/12/11/scienza/guerra-al-rovistaggio-le-multe-non-servono-meglio-creare-aree-di-libero-scambio-fPwGmsc6jhg9bfCKBnAiGL/pagina.html", "review": "", "content": "<p> <p>A Roma, come in molte altre città italiane, è diventato un problema non solo di decoro, ma di igiene. Tanto nel nuovo regolamento di polizia urbana presentato lo scorso 14 novembre dalla sindaca Virginia Raggi e approvato dalla Giunta capitolina, c’è una norma apposita contro il rovistaggio.  <p> <p>Complice la crisi con sacche di povertà sempre più consistenti e poco supportate dalle amministrazioni locali, è sempre più frequente assistere a scene di cassonetti della spazzatura presi d’assalto da chi cerca oggetti da utilizzare o rivendere, o addirittura cibo. Il più delle volte i contenitori della raccolta indifferenziata (ma non solo) vengono svuotati o addirittura rovesciati a terra. Il risultato sono strade e marciapiedi invasi dai rifiuti, spesso anche alimentari, con i conseguenti rischi per l’igiene e la salute pubblica. <p> <p> <p> <p> <p> <p>MULTE CHE NON SARANNO MAI PAGATE  <p> <p>Ma in concreto, e senza cadere in distorsioni ideologiche, davvero sanzionare chi rovista è una soluzione? Secondo Alessandro Stillo, Presidente di Rete O.N.U., la Rete Nazionale degli Operatori dell’Usato, le cose non sono così semplici: «Le persone che rovistano normalmente hanno uno status di insolvibilit à che rende inefficace qualsiasi sanzione pecuniaria». Ossia sanzionare chi di fatto non potr à  mai pagare la sanzione non ha alcun senso, e soprattutto non farà da deterrente per impedire che il fenomeno continui. <p> <p> <p> <p>Il rovistaggio, secondo Rete O.N.U. va superato coinvolgendo le persone in sistemi più strutturati e formalizzati “che tengano conto degli aspetti sociali, ambientali, sanitari e di decoro urbano”. <p> <p>Secondo Rete ONU nella sola citt à  di Roma esistono almeno 2000 operatori dell’usato informali che si approvvigionano mediante il rovistaggio nei contenitori stradali dei rifiuti indifferenziati: un sistema inefficiente che oltre che a generare problemi di decoro produce rischi sanitari, anche per gli stessi che concretamente mettono le mani nei rifiuti. Che sia un problema da affrontare è fuori discussione. <p> <p>  <p> <p> <p> <p>CREARE ECONOMIA CIRCOLARE SCONGIURANDO EMERGENZE SANITARIE <p> <p>Il punto è non dimenticare che questo fenomeno è il primo anello di un’economia che consente a molte famiglie di sbarcare il lunario e che sottrae migliaia di tonnellate di rifiuti ogni anno allo smaltimento in discarica. Rete O.N.U. non ha dubbi: il rovistaggio può essere superato con efficacia solo strutturando delle filiere di preparazione per il riutilizzo dove i beni riutilizzabili vengano messi a disposizione di chi oggi rovista. E poi bisogna creare aree di libero scambio affinché questi beni possano essere rivenduti in un regime di piena regolarit à  e tracciabilit à. <p> <p> <p> <p>«Occorre una seria politica di emersione perché il bambino non venga gettato con l’acqua sporca – spiega Stillo – anche alla luce dei nuovi strumenti che la legge, e in particolare il pacchetto per l’economia circolare, mette a disposizione per la preparazione per il riutilizzo». Modelli da seguire, continua, ce ne sono: «C’è il modello torinese delle aree di libero scambio, recentemente riprodotto anche a Palermo, che consentirebbe di chiudere la filiera in piena regolarità».<p> <p>  <p> <p> <p> <p>LA PROPOSTA DI RETE O.N.U. <p> <p>Sono soluzioni, oltretutto, perfettamente in linea con le proposte di legge sul riordino del settore del riutilizzo incardinate alla Camera dei Deputati lo scorso settembre. E per quanto riguarda il caso specifico di Roma, città in cui negli ultimi anni il fenomeno si è diffuso a macchia d’olio, Stillo propone una collaborazione: «Rete ONU si rende disponibile ad aprire un tavolo di confronto costruttivo con il Comune di Roma per studiare le soluzioni tecniche di cui la città ha bisogno per superare una volta per tutte il fenomeno del rovistaggio». <p> <p> <p> <p> <p> <p><p> <p> <p><p> <p>", "time": "2018-12-11T00:00:00+01:00", "type": "scienza"}
{"title": "CinemAmbiente in Valchiusella, una fresca estate in alta quota tra cinema e natura ", "url": "https://www.lastampa.it/2018/07/27/scienza/cinemambiente-in-valchiusella-una-fresca-estate-in-alta-quota-tra-cinema-e-natura-GEb2eZes5PsQfMKuHKAAPO/pagina.html", "review": "", "content": "<p> <p>Cinema green, passeggiate naturalistiche, laboratori didattici, gastronomia e importanti ospiti, è questo il programma di CinemAmbiente in Valchiusella, la rassegna culturale che si svolgerà nelle Alpi piemontesi vicino a Torino dal 2 al 12 agosto 2018.<p> <p><p> <p>Il noto festival torinese punta quindi “Sempre più in alto” proponendo una rassegna di film affiancata da dibattiti ed iniziative volte a sensibilizzare il pubblico e i turisti verso i problemi ambientali e, allo stesso tempo, sottolineando la vocazione della Valchiusella di territorio che può basare la propria economia e il proprio sviluppo in armonia e in stretto contatto con la natura.<p> <p><p> <p>Organizzata con la Società Operaia di Mutuo Soccorso di Drusacco e con il Circolo Chiusellavivo di Legambiente, la manifestazione coinvolge tutti i dodici Comuni della Valle in una serie di otto appuntamenti a tema, modulati sulle peculiarità delle diverse località. <p> <p><p> <p>La manifestazione comincerà giovedì 2 agosto, a Issiglio, con una giornata dedicata a “Il ripopolamento della montagna”, tema di grande attualità nell’intero arco alpino e sviluppato anche nel film proposto in serata, Resina, di Renzo Carbonera.<p> <p><p> <p>Il secondo appuntamento, venerdì 3 agosto, interesserà i Comuni di Meugliano - Trausella - Vico Canavese e sarà dedicato a “Il ritorno del lupo”, da oltre una decina di anni animale nuovamente presente nella zona. La giornata inizierà con una passeggiata naturalistica all’Osservatorio Faunistico, cui seguirà, nel pomeriggio, un laboratorio sul lupo riservato ai ragazzi dagli 8 ai 14 anni e curato dalla cooperativa Arnica di Torino. In serata, la proiezione dello spettacolare film di Jean-Jacques Annaud L’ultimo lupo sarà seguita da un incontro con Vanda Bonardo, responsabile nazionale Alpi per Legambiente e componente del Consiglio direttivo di CIPRA (Commissione internazionale per la protezione delle Alpi) Italia, e con l’etologo Pier Molinario.<p> <p>La terza tappa della rassegna, sabato 4 agosto, sarà a Traversella, la cui rinomata palestra di roccia ispira il tema della giornata, dedicata all’ “Arrampicare”. Si inizia in mattinata con una passeggiata mineraria nel geoparco, a cura del Comune, per proseguire nel pomeriggio con un’arrampicata , riservata ai ragazzi dagli 8 ai 14 anni, presso il Rifugio Piazza. La conclusione in serata è affidata al lungometraggio di Nick Rosen, Peter Mortimer e Josh Lowell Valley Uprising, considerato il più bel film mai realizzato sulla storia dell’arrampicata, che sarà seguito da un incontro con Enrico Camanni, storico dell’alpinismo e scrittore, e con l’alpinista Luca Rinaldi.<p> <p><p> <p>La prima settimana della rassegna terminerà domenica 5 agosto a Rueglio, e sarà inaugurata da una passeggiata mattutina alla scoperta del torrente Chiusella, a cura del Circolo Chiusellavivo di Legambiente. Dopo una visita guidata alla Kà 'd Mesanìs – l’edificio quattrocentesco oggetto di recenti interventi di restauro – a cura del Comune, sarà i programma un'apericena. In serata l’acqua sarà protagonista sul grande schermo nel film di Yann Arthus-Bertrand La sete del mondo, cui seguirà un dibattito sullo stato del Chiusella. <p> <p><p> <p>Il ciclo di appuntamenti riprenderà giovedì 9 agosto da Brosso. La giornata sarà dedicata allo spreco alimentare. Alla proiezione serale del film della, Mangialo e basta - Una storia di spreco alimentare, di Grant Baldwin, che sarà seguito da un incontro con Laura Lancerotto, presidente del Club Amici Valchiusella e fiduciaria Condotta Slow Food Valchiusella, è stata abbinata la cena al Padiglione gastronomico, a cura della Pro Loco.<p> <p><p> <p>Gli appuntamenti del giorno successivo, venerdì 10 agosto, interesseranno i Comuni di Alice - Lugnacco - Pecco, la cui adesione allo S.P.R.A.R - Sistema di protezione per richiedenti asilo e rifugiati è di spunto per una giornata dedicata al tema dell’“Emigrazione”. Nel pomeriggio è prevista una passeggiata guidata alla scoperta del biotopo del Lago di Alice, a cura del Comune. In serata, il tema specifico dell’accoglienza dei migranti nelle località montane sarà declinato sul grande schermo dal film di Matthias Koßmehl Café Waldluft, cui seguirà un concerto del Coro Moro, il gruppo canoro formato da giovani rifugiati e richiedenti asilo che si esibisce in un repertorio piemontese ed è diventato ormai un noto simbolo di integrazione.<p> <p><p> <p>La manifestazione proseguirà poi sabato 11 agosto, a Vistrorio, con una giornata dedicata ai “Cambiamenti climatici”, fenomeno planetario che ormai si avverte con crescente intensità anche nell’arco alpino. Il cartellone propone nel pomeriggio una passeggiata naturalistica tra i boschi, a cura del Comune, e in serata il film Thank You for the Rain di Julia Dahr e Kisilu Musya, che documenta gli effetti già totalmente devastanti del riscaldamento globale in uno dei continenti più vulnerabili ai cambiamenti climatici, l’Africa. La proiezione sarà introdotta da Luca Mercalli, presidente della Società Meteorologica Italiana.<p> <p><p> <p>La manifestazione si concluderà domenica 12 agosto a Vidracco, con una giornata dedicata alla “Vita naturale”, tema ricollegato alla presenza, nel Comune e nelle aree limitrofe, di eco-collettività stanziali. In mattinata è prevista una passeggiata guidata alla Riserva naturale dei Monti Pelati a cura dell’Associazione Vivere i parchi. Nel pomeriggio il cartellone propone una visita guidata al Mulino di Vidracco, a cura del Comune, e in serata il film Captain Fantastic, la commedia con cui Matt Ross racconta la scelta di un padre di crescere i figli tra i boschi. La proiezione sarà seguita da un incontro con Mirella Bosco (Furetto Oliva), insegnante della Scuola Familiare di Damanhur, e Silvio Palombo (Stambecco Pesco), componente del Consiglio direttivo della Rete Italiana Villaggi Ecologici.<p> <p><p> <p>Tutti i fim saranno introdotti dal direttore artistico del Festival Gaetano Capizzi da anni molto legato a questa Valle e che ha dichiarato: “La Valchiusella è il luogo dove natura e cultura si possono incontrare e fondere con facilità quindi ideale per ospitare le iniziative di Cinemambiente. Pur vivendo tutte le contraddizioni delle valli alpine, spopolamento, abbandono del territorio, invecchiamento della popolazione ha grandi potenzialità di sviluppo se continua a preservare il territorio e a sostenere con decisione l’economia locale, i prodotti di qualità, il turismo dolce e innovativo. Proponiamo otto percorsi che, oltre ai film, invitano alla scoperta del territorio della valle sia dal punto di vista naturale che culturale. L’ambizione è che sia il primo passo di una lunga passeggiata di Cinemambiente in Valchiusella”.<p> <p><p> <p>Tutti gli eventi sono a ingresso libero e a partecipazione gratuita, eccetto per alcuni appuntamenti. Maggiori informazioni sul sito www.cinemambiente.it.<p> <p><p> <p> <p> <p> <p> <p><p> <p> <p><p> <p>", "time": "2018-07-27T10:50:00+01:00", "type": "scienza"}
{"title": "Il Lambro cambia colore e diventa fluorescente ", "url": "https://www.lastampa.it/2018/08/20/scienza/il-lambro-cambia-colore-e-diventa-fluorescente-aFEvREtSJDv0ndbTQ0yGgM/pagina.html", "review": "", "content": "<p> <p>Poteva essere lo sfondo perfetto per un film fantasy, ma nella vita reale il Lambro di un intenso, improvviso color verde smeraldo, non può che risultare inquietante. <p> <p>Sicuramente tra i più turbati davanti al nuovo scenario sono stati gli abitanti della zona dove scorre il tributario del Po, che a fine luglio si sono svegliati con una sorpresa: il fiume trasformato in un sentiero fluorescente. In piena notte qualcuno, a quanto pare un’azienda farmaceutica della zona, ha rilasciato nelle fognature della fluoresceina, un colorante che al contatto con i raggi ultravioletti emette un'intensa fluorescenza di colore giallo-verde.<p> <p> <p> <p>Purtroppo è solo uno degli episodi di sversamenti riscontrati ultimamente nei fiumi lombardi. D’estate i controlli si allentano, si diradano: non c’è periodo migliore per chi vuole disfarsi illegalmente di sostanze e prodotti derivanti da attività produttive, magari accumulate nei periodi di maggiore attività, o stipate negli scantinati da cittadini poco attenti all'ambiente. <p> <p><p> <p>Barbara Meggetto, Presidente di Legambiente Lombardia, collega l’episodio con lo sversamento di idrocarburi di Villasanta del 2010:«Fortunatamente, in questo caso, pare si tratti di un prodotto apparentemente innocuo. L'allarme e il timore di vedere compromesso l'ecosistema fluviale è grande». <p> <p> <p> <p>Inciviltà e illegalità vanno a braccetto, per questo Legambiente chiede di potenziare il sistematico programma di verifiche degli scarichi industriali nel bacino del Lambro e del Po. Gli episodi di illegalità si ripetono con troppa frequenza, e l’associazione ambientalista spinge affinché si raggiunga in tempi ragionevoli l'obiettivo di qualità “buono” imposto dall'Unione Europea partendo proprio dal caso emblematico del fiume Lambro.<p> <p><p> <p>«Chiediamo di non abbassare la guardia – dichiara Barbara Meggetto – qualcosa infatti non funziona nella macchina dei controlli e dei presidi del sistema depurativo se ci ritroviamo a parlare di scarichi impropri ad ogni estate». <p> <p><p> <p> <p> <p> <p> <p><p> <p> <p><p> <p>", "time": "2018-08-20T02:00:00+01:00", "type": "scienza"}
{"title": "Ghiacciai: un mondo che sta scomparendo ", "url": "https://www.lastampa.it/2018/07/27/scienza/ghiacciai-un-mondo-che-sta-scomparendo-xdjlGRckOTaM52L0H1i1HN/pagina.html", "review": "", "content": "<p> <p>Masse di ghiaccio, riserve d'acqua dolce, attrazione turistica, laboratori scientifici a cielo aperto, termometri del riscaldamento medio globale, testimoni dell'impronta dell'uomo sull'ambiente. I ghiacciai sono tutto questo e ce lo racconta una mostra allestita al Muse di Trento, il celebre Museo della Scienza progettato da Renzo Piano, dal titolo “Ghiacciai. Il futuro dei ghiacci perenni nelle nostre mani”, visitabile fino al 23 marzo 2019. <p> <p> <p> <p>Una mostra che fa il punto della situazione sul grave problema dello scioglimento progressivo dei ghiacciai, e invita a riflettere, partendo da quattro prospettive diverse: l'ambiente naturale glaciale e le dinamiche che lo mantengono in equilibrio; le attività scientifiche e i rilievi che permettono di quantificare lo stato di salute dei ghiacciai e di studiare i cambiamenti climatici degli ultimi secoli; le avventurose esplorazioni sui sentieri glaciologici; e le vicende storiche e i miti legati ai luoghi più inospitali dell'ambiente montano. <p> <p> <p> <p>Una mostra, dunque, che incoraggia ad assumere stili di vita e forme di sviluppo sostenibile, per arginare i fenomeni causati dal riscaldamento globale dovuto ai gas serra legati alle attività dell’uomo. E anche dal punto di vista dell’allestimento, la mostra offre un esempio di cosa significhi agire in modo sostenibile, attraverso l’utilizzo di strumenti multimediali, di stampanti 3D, e di materiali a chilometro zero riciclabili, in modo da replicare facilmente la mostra in altri luoghi, anche all’estero, con costi bassi e secondo una logica di economia circolare. <p> <p> <p> <p>E non è un caso neanche la scelta dello sponsor, Novamont, che è l’azienda leader nello sviluppo e nella produzione delle bioplastiche compostabili, come il MATER-BI, che sono smaltibili con la raccolta del rifiuto organico, il che significa aumentare la produzione di compost e di conseguenza contribuire a combattere il fenomeno della desertificazione, che è tra le cause principali del riscaldamento globale.<p> <p><p> <p> <p> <p> <p> <p><p> <p> <p><p> <p>", "time": "2018-07-27T02:00:00+01:00", "type": "scienza"}
{"title": "Premiato in Calabria l’articolo di Tuttogreen sulla Sila ", "url": "https://www.lastampa.it/2018/09/24/scienza/premiato-in-calabria-larticolo-di-tuttogreen-sulla-sila-m4lQzmAfnM63DJGx8PFeGL/pagina.html", "review": "", "content": "<p> <p>Il pezzo “I segreti nascosti della Sila” del nostro collaboratore Lucio Biancatelli, pubblicato da Tuttogreen lo scorso 13 aprile, è risultato vincitore del concorso giornalistico Il Pontile per l’anno 2018 e giunto alla quinta edizione. Il tema del bando di quest’anno era “Natura e Cultura: la condivisione di un territorio privilegiato da investire nella qualità dell’offerta turistica”.<p> <p><p> <p>Il pezzo racconta le particolarità naturalistiche ed enogastronomiche di un territorio unico, definito non a caso dallo scrittore e fotografo Francesco Bevilacqua “un angolo di Norvegia scagliato al centro del Mediterraneo”. Si racconta del “vigneto più alto d’Europa” e delle manifestazioni con i cani da slitta sulla Sila, lo sleddog, disciplina che ci aspetteremmo di vedere in contesti alpini più che mediterranei. Il Parco nazionale, che protegge 73.000 ettari di boschi e foreste, affina i suoi progetti di crescita turistica e l’area catalizza l’attenzione anche dell’UNESCO. La premiazione è avvenuta lo scorso 26 agosto a Trebisacce (Cosenza).<p> <p><p> <p> <p> <p> <p> <p><p> <p> <p><p> <p>", "time": "2018-09-24T02:00:00+01:00", "type": "scienza"}
{"title": "Maltempo e rischio crolli: a rischio oltre 7 milioni di persone ", "url": "https://www.lastampa.it/2018/09/20/scienza/maltempo-e-rischio-crolli-a-rischio-oltre-milioni-di-persone-gJ9V2a69Y9zCXuvyM1FDnO/pagina.html", "review": "", "content": "<p> <p>“È a rischio il 91% dei comuni italiani (88% nel 2015) e oltre 3 milioni di nuclei familiari risiedono in queste aree ad alta vulnerabilità pari a oltre 7 milioni di persone. Dal 1960 a oggi conto salatissimo da 240 miliardi di euro”. Lo dice il centro studi Confcooperative rielaborando dati fonte ISPRA.<p> <p><p> <p>“Le industrie e i servizi posizionati in aree a pericolosità da frana elevata e molto elevata sono quasi 83 mila, con oltre 217 mila addetti esposti a rischio. Il numero maggiore di edifici a rischio si trova in Campania, Toscana, Emilia-Romagna e Lazio. Al pericolo inondazione, sempre nello scenario medio, si trovano invece esposte ben 600 mila unità locali di impresa (12,4% del totale) con oltre 2 milioni di addetti ai lavori, in particolare nelle regioni Emilia-Romagna, Toscana, Veneto, Lombardia e Liguria dove il rischio è maggiore”.<p> <p><p> <p>“Minacciato anche il patrimonio culturale italiano. I dati dell’ISPRA individuano nelle aree franabili quasi 38 mila beni culturali, dei quali oltre 11 mila ubicati in zone a pericolosità da frana elevata e molto elevata, mentre sfiorano i 40 mila i monumenti a rischio inondazione nello scenario a scarsa probabilità di accadimento o relativo a eventi estremi; di questi più di 31 mila si trovano in zone potenzialmente allagabili anche nello scenario a media probabilità. Per la salvaguardia dei Beni Culturali, è importante stimare il rischio anche per lo scenario meno probabile, tenuto conto che, in caso di evento, i danni prodotti al patrimonio culturale sarebbero inestimabili e irreversibili”.<p> <p><p> <p> <p> <p> <p> <p><p> <p> <p><p> <p>", "time": "2018-09-20T02:00:00+01:00", "type": "scienza"}
{"title": "Global Change Award, aperte le iscrizioni al premio per la moda sostenibile di H&M ", "url": "https://www.lastampa.it/2018/09/28/scienza/global-change-award-aperte-le-iscrizioni-al-premio-per-la-moda-sostenibile-di-hm-oVpvxUZr9sAMGmsGb3PKyJ/pagina.html", "review": "", "content": "<p> <p>Dal 2015 ha ricevuto oltre 8.000 candidature, affermandosi come una competizione di riferimento per il rinnovamento circolare, una sorta di “Premio Nobel della moda”. È il Global Change Award, il concorso annuale della H&amp;M Foundation dedicato alle innovazioni, arrivato alla quarta edizione. <p> <p> <p> <p>In palio ci sono finanziamenti e un percorso formativo di un anno a favore degli innovatori capaci di proporre una moda sostenibile, che salvaguardi il pianeta e le nostre condizioni di vita. Il focus quest’anno è sui progetti improntati alla digitalizzazione. <p> <p> <p> <p>Il Global Change Award è stato istituito nel 2015 dalla H&amp;M Foundation in collaborazione con Accenture e il KTH Royal Institute of Technology di Stoccolma; l’intento è quello di accelerare il passaggio dallo schema lineare, in cui i capi dismessi finiscono spesso in discarica, a un modello circolare, dove i materiali possono essere riutilizzati o riciclati.<p> <p>  <p> <p><p><p><p><p><p> <p><p> <p>«Le nuove idee sono la chiave del cambiamento – spiega Karl-Johan Persson, membro del Consiglio di Amministrazione della H&amp;M Foundation e CEO di H&amp;M Hennes &amp; Mauritz AB – e implementarle è una sfida colossale. Insieme ai nostri partner Accenture e il KTH Royal Institute of Technology di Stoccolma, abbiamo aiutato i vincitori delle scorse edizioni a ridurre nettamente i tempi di realizzazione previsti, grazie al nostro programma di incentivi». <p> <p> <p> <p>Il concorso punta a scovare i talenti più rivoluzionari della prossima generazione: chiunque può candidarsi, da qualsiasi parte del mondo. Le cinque nazioni con il maggior numero di partecipanti in assoluto, calcolando tutte le edizioni dal 2015, sono l’India, gli Stati Uniti, la Nigeria e il Regno Unito. Le innovazioni presentate devono avere il potenziale per rendere la moda circolare, proteggendo il pianeta e le nostre condizioni di vita. Tra i criteri più importanti rientrano l’impatto e la scalabilit à, inoltre i progetti devono avere una reale componente innovativa ed essere economicamente sostenibili. <p> <p> <p> <p><p><p><p><p><p> <p><p> <p>« Oltre a favorire il successo individuale di ciascun vincitore – dichiara Steven Kolb, Presidente e CEO del Council of Fashion Designers of America e membro della giuria di esperti del Global Change Award 2019 – il sostegno offerto dal Global Change Award agli innovatori di materiali e sistemi influisce anche sull’avanzamento generale del mondo della moda».<p> <p> <p> <p>La giuria internazionale, composta da esperti di comprovata competenza nei settori della moda, dell’ambiente, dell’economia circolare, dell’imprenditorialità e dell’innovazione, selezionerà i cinque vincitori, che verranno incoronati ad aprile 2019 nel corso della cerimonia di premiazione presso il municipio di Stoccolma. Sul concorso di quest’anno e sull’importanza della digitalizzazione per il passaggio ad una moda circolare, Erik Bang, Innovation Lead della H&amp;M Foundation, spiega: «Avremo un occhio di riguardo per le innovazioni digitali capaci di incidere in maniera significativa sull’efficienza, sulla pianificazione e sull’impiego delle risorse, dalla realizzazione delle materie prime fino al termine del ciclo di vita del capo finito. La digitalizzazione ha il potenziale per stravolgere le regole, reinventare le modalit à  operative e aiutare produttori, venditori e consumatori ad adottare una prospettiva circolare».<p> <p> <p> <p><p><p><p><p><p> <p><p> <p>Le iscrizioni sono aperte fino al 17 ottobre 2018, ed è possibile effettuare l’iscrizione sul sito:  globalchangeaward.com <p> <p><p> <p><p> <p> <p> <p> <p> <p><p> <p> <p><p> <p>", "time": "2018-09-28T02:00:00+01:00", "type": "scienza"}
{"title": "Torna il Green Alley Award, premio per le start up che fanno economia circolare ", "url": "https://www.lastampa.it/2018/10/15/scienza/torna-il-green-alley-award-premio-per-le-start-up-che-fanno-economia-circolare-mb51TVQDdzbAz6jK5jz56L/pagina.html", "review": "", "content": "<p> <p>Sono stati annunciati i finalisti della quinta edizione del Green Alley Award, il primo premio per le startup europee che promuovono l'economia circolare, con un occhio particolare alle realt à  giovani che promuovono modelli di business legati all'economia circolare, al riciclo o alla prevenzione dei rifiuti. I sei finalisti di questa edizione provengono da Germania, Regno Unito, Italia, Paesi Bassi, Austria e Repubblica Ceca, e hanno colpito i giudici con delle innovazioni proposte per il settore alimentare, i materiali alternativi e gli imballaggi biodegradabili, solo per citarne alcune. Il vincitore, che sarà scelto dopo un pitch dal vivo il 18 ottobre 2018 alla \"Haus Ungarn\" di Berlino, riceverà un premio di 25.000 euro. <p> <p> <p> <p>IL PREMIO PER CHI FA ECONOMIA CIRCOLARE IN EUROPA <p> <p>Lanciato nel 2014 il Green Alley Award,in partenariato con ERP Italia, Landbell Group, Seedmatch, Bethnal Green Ventures e R2Pi, ha conquistato una notevole popolarità tra le startup. I finalisti di quest'anno sono stati selezionati tra 215 candidati provenienti da 30 Paesi europei, e principalmente da Germania, Regno Unito e Italia. Il tema del concorso di questa edizione verteva su tre grandi capisaldi dell'economia circolare: l'innovazione nei rifiuti, che ha raccolto il 37% delle idee di business, le innovazioni e le nuove tecnologie di riciclo, con il 37% delle candidature, e le soluzioni digitali per l'economia circolare, che sono state presentate nel rimanente 26% dei casi. <p> <p><p> <p>«Ogni finalista ha sviluppato un concept unico e intelligente basato sull'idea di economia circolare – dichiara Jan Patrick Schulz, CEO di Landbell Group, la società di Magonza, attiva a livello mondiale che ha lanciato il premio per le startup ed è fornitore leader di servizi e consulenza per la conformità chimica e ambientale su scala globale. <p> <p> <p> <p>I FINALISTI DI QUEST ’ ANNO <p> <p>Tra i finalisti di quest’anno c’è l’italiana Ecoplasteam, che con la soluzione \"EcoAllene\" risolve la difficile separazione dei materiali compositi, come i rifiuti che includono un film plastico e un film metallico: il sistema di produzione brevettato di Ecoplasteam crea un nuovo materiale versatile che consente di realizzare capi di abbigliamento, lastre di pavimentazione o articoli per la casa.<p> <p><p> <p>La tedesca Superseven invece, impiega il marchio Repaq per sviluppare soluzioni di imballaggio completamente biodegradabili che possono competere dal punto di vista tecnico con quelle in plastica, con un imballaggio a pellicola realizzato in cellulosa compostabile con certificazione TÜV, privo di inquinanti, adatto all'uso alimentare e innocuo per ambiente, animali ed esseri umani. <p> <p><p> <p>La startup austriaca Refurbed  riporta in vita interi prodotti, e non solo le materie prime. I dispositivi elettrici ed elettronici come smartphone, tablet, monitor ed elettrodomestici vengono revisionati da tecnici esperti e ritornano a funzionare come nuovi. <p> <p><p> <p>Dalla Repubblica Ceca arriva la MIWA, Minimum Waste, che come anticipa il nome intende ridurre al minimo i rifiuti, , con una tecnologia di recente sviluppo che consente ai retailer e ai consumatori di generi alimentari di comprare e vendere senza imballaggi.<p> <p><p> <p>Per adottare decisioni di acquisto sostenibili è necessario disporre di informazioni dettagliate sulla sostenibilità dei prodotti, e Circular IQ, dai Paesi Bassi, è un'applicazione che raccoglie e aggrega i dati dell'intera catena di fornitura, dall'origine dei materiali ai contratti con il fornitore. <p> <p><p> <p>Infine la startup britannica Aeropowder ha messo a punto un materiale isolante alternativo per gli imballaggi. Questo prodotto ecologico e sostenibile è realizzato con materiali di riciclaggio, che sostituiscono le scatole termiche di polistirene tradizionali; il prodotto \"Pluumo\", ad esempio, è costituito da piume d'avanzo che sarebbero altrimenti smaltite, all'interno di buste protettive biodegradabili certificate. <p> <p><p> <p>Il vincitore dell'edizione del Green Alley Award di quest'anno sarà deciso alla cerimonia di premiazione il 18 ottobre a Berlino. La giuria è composta da rappresentanti di Landbell Group ed esperti esterni tra cui Alexis Figeac, fondatore del progetto europeo R2Pi sui modelli di business dell'economia circolare, e Suvi Haimi, CEO e co-fondatore di Sulapac, la start-up vincitrice del Green Alley Award 2017. Alle sessioni di mentoring, i finalisti avranno l'occasione di sviluppare le loro idee di business con gli esperti e di presentare i propri progetti alla giuria e al pubblico la sera della cerimonia di premiazione. <p> <p><p> <p> <p> <p> <p> <p><p> <p> <p><p> <p>", "time": "2018-10-15T05:00:00+01:00", "type": "scienza"}
{"title": "Bologna Award 2018: vince l’ambientalista indiana Sunita Narain ", "url": "https://www.lastampa.it/2018/10/12/scienza/bologna-award-vince-lambientalista-indiana-sunita-narain-k4eGUsrZqtkcA6BnMkOgTO/pagina.html", "review": "", "content": "<p> <p>Va a Sunita Narain, l’ambientalista indiana che dirige ilCSE - Centro Scienza e Ambiente di New Delhi -riconosciuto a livello mondiale come riferimento guida per i Paesi in via di Sviluppo- la 3° edizione di Bologna Award, l’evento promosso da Fondazione FICO con CAAB, Centro Agroalimentare di Bologna. La Giuria di Bologna Award, presieduta da Andrea Segrè, ha assegnato all’unanimità il riconoscimento a Sunita Narain “per aver individuato nel cibo l’elemento strategico dello sviluppo sostenibile e per le innovative ricerche sul tema portate avanti in questi anni attraverso il Centro Scienza e Ambiente». <p> <p> <p> <p><p><p><p><p><p> <p>Sunita Narain, inserita dalla rivista TIME nell'elenco delle 100 persone più influenti del mondo, è fra i protagonisti del film di Leonardo Di Caprio “Before the flood” uscito due anni fa per sensibilizzare le coscienze sul futuro della Terra. Ma c’è anche una menzione speciale di Bologna Award 2018: è quella assegnata alla Associazione di studenti D é velo dell’Universita’ di Milano – Facoltà di Agraria presieduta dal ricercatore Pietro De Marinis, “per aver sviluppato l’agroecologia come tecnica di riferimento nella formazione del capitale umano ad Haiti” attraverso progetti di formazione che hanno coinvolto gli agricoltori locali, addestrandoli nella prevenzione della contaminazione da aflatossine, funghi altamente cancerogeni che aggrediscono il mais e altri alimenti. <p> <p> <p> <p>Bologna Award 2018 valorizza anche l’impegno nella comunicazione della sostenibilit à: il riconoscimento di City of Food Master 2018 va a Joseph Puglisi, il docente e ricercatore di Stanford University che da anni lavora con il suo team per investigare il ruolo dell’Rna nei processi cellulari e che, attraverso una innovativa start up, ha selezionato un ampio range di proteine vegetali capaci di produrre una palette di sapori e aromi identici ai salumi, alle salsicce e alle bistecche: una sfiziosa scelta per le scelte alimentari vegetariane e vegane. Con lui Bologna Award 2018 premia gli chef Antonia Klugmann e Filippo La Mantia, il programma cult di Radio2 Rai Caterpillar e inoltre Giovanni Delù, il giovane piemontese diventato l’orticoltore più famoso di Francia per il lavoro alla “corte” dei giardini di Versailles, e Nick Difino, food performer, autore e protagonista del docufilm “Alla Salute” di recente presentato a Bologna al Biografilm festival. <p> <p> <p> <p><p><p><p><p><p> <p>(Joseph Puglisi) <p> <p><p> <p>Le Premiazioni di Bologna Award sono in programma domenica 14 ottobre, alle 18.30 nell’Arena Centrale del Parco FICO Eataly World di Bologna, quando prenderanno il via gli eventi di Bologna Award Festival, nel Parco agroalimentare FICO Eataly World. <p> <p><p> <p>Domenica alle 11 si inaugura anche la mostra “Primo non sprecare, secondo Altan”. Lo spreco formato vignetta”: l’arte e l’ironia di Altan per sensibilizzare in occasione della Giornata Mondiale dell’Alimentazione 2018. <p> <p><p> <p><p><p><p><p><p> <p><p> <p>Fra i protagonisti di Bologna Award 2018 anche lo scrittore Antonio Pascale, gli antropologi Marino Niola ed Elisabetta Moro, il conduttore di Caterpillar Massimo Cirri. “Women for food”, in stretta sinergia con la FAO, impegnerà Valentina Franchi, esperta in questioni di genere e sviluppo della Divisione “Protezione sociale” e l’esperta africana Kouassi Dja Flore, Direttore Sviluppo della Camera Nazionale dell’Agricoltura in Costa d’Avorio. <p> <p><p> <p>Bologna Award è realizzato con il sostegno della Camera di Commercio di Bologna e la collaborazione di Città Metropolitana, Comune di Bologna, Regione Emilia Romagna, Bologna Welcome. <p> <p><p> <p> <p> <p> <p> <p><p> <p> <p><p> <p>", "time": "2018-10-12T05:00:00+01:00", "type": "scienza"}
{"title": "Intesa San Paolo, unica banca italiana negli indici Dow Jones per la sostenibilità ", "url": "https://www.lastampa.it/2018/10/16/scienza/intesa-san-paolo-unica-banca-italiana-negli-indici-dow-jones-per-la-sostenibilit-02XL1paM4VhTClClMbLEiO/pagina.html", "review": "", "content": "<p> <p>Per l’ottavo anno consecutivo Intesa San Paolo è stato incluso negli indici finanziari Dow Jones Sustainability Index Europe e Dow Jones Sustainability Index World, tra i più importanti indici borsistici mondiali ed europei di valutazione delle dimensioni ESG (Environment, Social e Governance) delle imprese.<p> <p><p> <p>Oltre ad essere l’unica banca italiana presente negli indici finanziari Dow Jones sulla sostenibilità, il gruppo ha conseguito un punteggio complessivo pari a 80 su 100, rispetto a una media di settore di 54. Per quanto riguarda la performance nell’ambito ambientale il punteggio è pari a 90, rispetto a una media di settore di 55. È stato raggiunto il risultato massimo nelle sezioni dedicate alla stabilità finanziaria, alla gestione dei rischi e delle opportunità di business in campo ambientale, alla reportistica ambientale e all’inclusione finanziaria. Per quanto riguarda il settore bancario, nel 2018 sono state 27 le banche inserite nel Dow Jones Sustainability Index World e 10 nell’indice Europe.<p> <p> <p> <p>Carlo Messina, Consigliere Delegato e CEO di Intesa Sanpaolo commenta i risultati sull’inclusione in questo indice, tra i più autorevoli e selettivi a livello internazionale: «È il riconoscimento dell’impegno quotidiano del Gruppo nell’integrazione della sostenibilit à  economica, sociale e ambientale all’interno della strategia aziendale, impegno che abbiamo messo in evidenza anche nel Piano di Impresa 2018-2021». <p> <p><p> <p>Gli indici di sostenibilit à  Dow Jones (DJSI) monitorano dal 1999 le performance ambientali, sociali, economiche e di governance delle principali società presenti nelle Borse mondiali. I titoli da includere vengono selezionati sulla base di una rigorosa valutazione annuale condotta da RobecoSAM, societ à  specializzata in investimenti sostenibili. Gli indici seguono una logica di best in class, includendo societ à  di 60 settori con la performance più elevata relativamente a numerosi indicatori di sostenibilità.<p> <p> <p> <p>Intesa Sanpaolo ha aderito a numerosi standard internazionali volti a perseguire il rispetto dell'ambiente, tra cui ad esempio UNEP FI (Programma delle Nazioni Unite per l’Ambiente), Equator Principles (linee guida internazionali ad adesione volontaria per l'attività di project financing) e Carbon Disclosure Project (organizzazione non profit internazionale che gestisce un sistema globale di informazioni sulla gestione del cambiamento climatico da parte delle aziende). Inoltre la banca conta numerose iniziative di green finance, con lo sviluppo di prodotti e servizi innovativi e il finanziamento di progetti ambientali. Nel 2017 le erogazioni sono state pari a circa 1,3 miliardi di euro - oltre 5 miliardi di euro nell’ultimo quadriennio. In questa strategia si inserisce il Green Bond da 500 milioni che Intesa Sanpaolo ha emesso per il finanziamento di 77 progetti dedicati alle energie rinnovabili e all’efficienza energetica con oltre 213.000 tonnellate annue di emissioni di CO2 evitate. Per quanto riguarda la sostenibilità sociale, nel corso del 2017 il Gruppo ha erogato nuovi finanziamenti per attivit à  ad alto impatto sociale per più di 4,5 miliardi di euro (7,3% sul totale dei nuovi finanziamenti). <p> <p><p> <p>sostenere una crescita responsabile<p> <p> <p> <p> <p> <p><p> <p> <p><p> <p>", "time": "2018-10-16T05:00:00+01:00", "type": "scienza"}
{"title": "Un libro su Trieste, Capitale della scienza 2020 ", "url": "https://www.lastampa.it/2018/10/17/scienza/un-libro-su-trieste-capitale-della-scienza-oGOLez0oHChO8jahfXxlKO/pagina.html", "review": "", "content": "<p> <p>Un libro per raccontare la particolarità di Trieste, che nel 2020 sarà Capitale Europea della Scienza. Dal 4 al 10 luglio 2020, infatti, la citt à  ospiter à  l'’ EuroScience Open Forum, la più importante manifestazione europea del settore, con seminari, incontri e dibattiti sui temi della tecnologia, della scienza e della politica. <p> <p><p> <p> Un risultato che premia una realtà poco nota in Italia ma rinomata in campo internazionale. Trieste è la citt à  europea con il maggior numero di ricercatori: secondo dati del 2005 se ne contano almeno 35 ogni mille abitanti, un record che si spiega con la presenza sul territorio, fin dalla fine del XIX secolo, di istituti scientifici di alto livello che abbracciano discipline come il carsismo, la geofisica, la biologia marina e l’astronomia. Questa realtà si è sviluppata soprattutto negli ultimi quarant’anni, ma ha più di duecento anni di storia scientifica alle spalle. Le radici di tutto ciò partono addirittura dal Settecento e si incrociano con le vicende economiche, politiche, sociali e culturali della città. E con quelle dei protagonisti che hanno reso fertile il terreno scientifico di Trieste.<p> <p><p> <p><p><p><p><p><p> <p><p> <p> Tutto questo, e molto altro, il libro “Trieste e la scienza. Storia e personaggi”, edito da Mgs Press in collaborazione con Sissa Medialab, lo racconta in modo divulgativo attraverso le storie di 70 uomini e donne che dall’800 hanno reso grande la scienza internazionale e che con Trieste hanno avuto un legame fondamentale. <p> <p><p> <p> Gli autori, Davide Ludovisi e Federica Sgorbissa, da oltre quindici anni si occupano di comunicazione scientifica. La prefazione è di Pietro Greco, giornalista scientifico e conduttore di Radio3 Scienza.<p> <p><p> <p> Un excursus di nomi celebri come Sigmund Freud, che a Trieste passò un periodo importante della sua vita, Erwin Schr ö dinger, che sul Carso entrò in contatto con le teorie di Einstein, Edoardo Weiss e  Vanda Shrenger, la coppia che ha portato la psicoanalisi in Italia, i geniali matematici triestini Bruno de Finetti e Pierpaolo Luzzatto Fegiz, ma anche Massimiliano d’Asburgo, che da Trieste organizzò una delle più grandi spedizioni naturalistiche mondiali via mare per esplorare le foreste del Brasile o Humphry Davy, il chimico che ha ispirato il personaggio di Victor Frankenstein e che nel porto adriatico condusse i suoi ultimi esperimenti, ossessionato dalla ricerca di una nuova forma di elettricità. Ovviamente ci sono anche Franco Basaglia, Franco Panizon, Margherita Hack, Dennis Sciama, Rita Levi Montalcini.<p> <p><p> <p> Il libro esplora anche le storie ancora poco note di triestini di nascita o d’adozione come Carl Weyprecht, l' esploratore ottocentesco che ha concepito l’Anno polare internazionale, Giacomo Ciamician, pioniere della fotochimica e dei sistemi a energia solare, Michele Besso, il migliore amico di Albert Einstein che ha aiutato nella formulazione della teoria della Relatività ristretta, Pietro Valdoni, il caposcuola della chirurgia italiana, Gaetano Kanizsa, uno dei più grandi psicologi sperimentali italiani, Mario Tosi, il padre della fisica della materia condensata in Italia e molti, moltissimi altri.<p> <p><p> <p> Immancabili i protagonisti del ventennio che tra gli Anni '60 e gli Anni '80 hanno trasformato Trieste nella città della scienza: Paolo Budinich, il caparbio fisico che con il collega e premio Nobel Abdus Salam, beneficiando soprattutto del lavoro di scienziati del calibro di Francesco Vercelli, Carlo Morelli, Arturo Falaschi e Luciano Fonda, è riuscito a concepire un sistema integrato di ricerca di peso mondiale.<p> <p><p> <p> Il libro racconta anche l’evoluzione della scienza stessa, dai primi ricercatori eclettici e individualisti fino ai grandi team internazionali della Big Science odierna e inquadra l’evoluzione degli istituti di ricerca nel contesto degli eventi storici internazionali e locali, raccontando l'influenza di fenomeni come l’immigrazione, la multiculturalità e lo slancio economico. Un lungo capitolo è dedicato alle ultime frontiere scientifiche e tecnologiche che si stanno esplorando ora a Trieste.<p> <p><p> <p> Fino al 31 ottobre è aperta anche all'interno della stazione ferroviaria la mostra multimediale e interattiva che amplia i temi del libro.<p> <p><p> <p> <p> <p> <p> <p><p> <p> <p><p> <p>", "time": "2018-10-17T05:00:00+01:00", "type": "scienza"}
{"title": "Chiusa la campagna estiva #NoLittering contro l’abbandono dei rifiuti ", "url": "https://www.lastampa.it/2018/10/19/scienza/chiusa-la-campagna-estiva-nolittering-contro-labbandono-dei-rifiuti-i72dYf2LzyBrgebDHFCEKN/pagina.html", "review": "", "content": "<p> <p>Con un bilancio di quasi 280.000 persone raggiunte grazie ai social network, si è chiusa la campagna estiva contro l’abbandono dei rifiuti “#NoLittering, Non abbandonarmi!”,promossa da FISE Assoambiente, l’Associazione delle imprese che operano nei servizi di igiene ambientale, recupero e smaltimento dei rifiuti e delle bonifiche, con il patrocinio del Ministero dell’Ambiente.  <p> <p> <p> <p>La campagna, iniziata a luglio, era quest’anno alla seconda edizione: attraverso immagini e brevi video, lanciati soprattutto attraverso i social network, ha promosso per tutta l’estate comportamenti virtuosi contro l’abbandono in aree pubbliche di piccoli rifiuti, come cartacce, bottiglie, gomme da masticare e mozziconi di sigarette. <p> <p> <p> <p>Ma la campagna non si è fermata ai social: l’iniziativa quest’anno ha animato ben 14.000 attività di recupero dei rifiuti abbandonati, grazie alla diffusione sul territorio siciliano di Siracusa e Modica e nel Parco dei Castelli Romani di shopper che hanno consentito ai cittadini di attivarsi per ripulire queste aree dai propri o altrui rifiuti, immortalandosi durante l’attività di raccolta e pubblicando le foto.<p> <p><p> <p> “#NoLittering, Non abbandonarmi!”, realizzata in collaborazione con CIC e Ibi PLAST, si iscrive nel più ampio impegno dell’Associazione in attività di sensibilizzazione dell’opinione pubblica in campo ambientale. <p> <p><p> <p> <p> <p> <p> <p><p> <p> <p><p> <p>", "time": "2018-10-19T05:00:00+01:00", "type": "scienza"}
{"title": "Un premio giornalistico su “Inquinamento e Salute” ", "url": "https://www.lastampa.it/2018/05/15/scienza/un-premio-giornalistico-su-inquinamento-e-salute-dlJ552IeKzbEgtQmYPNdwL/pagina.html", "review": "", "content": "<p> <p>La Fondazione Umberto Veronesi organizza la prima edizione del Premio giornalistico nazionale Fondazione Umberto Veronesi sul tema “Inquinamento e Salute”, con l’obiettivo di focalizzare l’attenzione su un argomento di forte impatto scientifico e sociale.<p> <p> <p> <p>PARTECIPANTI <p> <p>Possono partecipare tutti i giornalisti regolarmente iscritti all’Ordine Nazionale (pubblicisti, praticanti, professionisti), autori di articoli o servizi pubblicati su testate regolarmente registrate - quotidiani, settimanali, periodici, testate online, agenzie di stampa, radio e tv - nel periodo compreso tra l’1 giugno 2017 e il 31 maggio 2018. <p> <p>  <p> <p>CRITERI <p> <p> Il contenuto dei servizi dovrà riguardare la correlazione tra inquinamento e salute, e saranno considerate come valore aggiunto la capacità di contribuire alla corretta informazione e divulgazione e l’abilità di farne emergere l’impatto sociale.<p> <p><p> <p>Il Premio (1.000 euro) sarà attribuito da una Giuria di medici e giornalisti, in piena autonomia e con il coordinamento del suo Presidente, Pier Mannuccio Mannucci Professore emerito di Medicina interna presso l’IRCCS Fondazione Ca’ Granda Ospedale Maggiore Policlinico, Milano.<p> <p><p> <p>I lavori saranno valutati dalla Giuria sulla base dei seguenti criteri: interesse generale e originalità del lavoro, qualità del contenuto, adeguatezza del messaggio al pubblico e impatto.<p> <p><p> <p> I risultati del concorso saranno comunicati dall’Ufficio Stampa Fondazione Umberto Veronesi, venerdì 28 settembre 2018, alle ore 18.00, nell’ambito dell’incontro con la cittadinanza sul tema “Inquinamento e Salute” che si svolgerà a Terni.<p> <p>  <p> <p>MODALITA’ D’ISCRIZIONE <p> <p>Le opere in concorso (non più di tre per ogni autore) dovranno pervenire, entro e non oltre il 31 maggio 2018, direttamente on-line, inviando una mail all’indirizzo  elisa.invernizzi@fondazioneveronesi.it, specificando nell'oggetto “Premio Giornalistico Inquinamento e salute” ; oppure, via posta, inviando in busta chiusa a: dottoressa Elisa Invernizzi – Responsabile Ufficio Stampa Fondazione Umberto Veronesi - Piazza Velasca 5, 20122 Milano.<p> <p><p> <p> <p> <p> <p> <p><p> <p> <p><p> <p>", "time": "2018-05-15T02:00:00+01:00", "type": "scienza"}
{"title": "Royal Wedding ecosostenibile con SodaStream ", "url": "https://www.lastampa.it/2018/05/15/scienza/royal-wedding-ecosostenibile-con-sodastream-VLIRXneaq2VVVdew4gY9lM/pagina.html", "review": "", "content": "<p> <p>Il matrimonio più atteso del momento si tinge di verde: SodaStream ha pensato a un regalo di nozze sostenibile per Harry d’Inghilterra e Meghan Markle, creando un’edizione limitata delle sue bottiglie per contenere l’acqua di rubinetto ispirata ai cappellini più famosi dei membri della famiglia reale inglese. I tappi sono delle vere icone glamour: cinque copricapo in miniatura tutti al 100% riciclabili, realizzati con stampante 3D di ultima generazione. <p> <p><p> <p>  <p> <p> <p> <p> <p><p> <p> <p><p> <p>", "time": "2018-05-15T13:03:30+01:00", "type": "scienza"}
{"title": "Come stanno i ghiacciai dell’Himalaya? ", "url": "https://www.lastampa.it/2018/05/30/scienza/come-stanno-i-ghiacciai-dellhimalaya-bO7J9RBUTWzsf9tpJiIibI/pagina.html", "review": "", "content": "<p> <p>Everest (8848 mt), Kangchenjunga (8586 mt) e Cho Oyu (8201 mt), rispettivamente la prima, la terza e la sesta montagna più alta del pianeta, sono le mete ambiziose della quinta spedizione del progetto fotografico-scientifico “On the trail of the glaciers”, partita lo scorso 20 aprile.<p> <p> <p> <p>Per circa due mesi la squadra, guidata dal fotografo paesaggista Fabiano Ventura, si muoverà sulle orme delle prime spedizioni compiute sull’Himalaya tra la fine dell’800 e gli inizi del ‘900, ripercorrendo in particolare le tracce di Vittorio Sella e dell’alpinista esploratore inglese Douglas William Freshfield in Nepal, con il periplo del Kangchenjunga, e delle spedizioni britanniche in Tibet, degli anni ’20 e ’30, sotto i versanti Nord di Everest e Cho Oyu. <p> <p> <p> <p><p><p><p><p><p> <p><p> <p>Fabiano Ventura ha costruito l’itinerario partendo da una selezione di oltre 15000 stampe fotografiche antiche, tutte conservate alla Royal Geographic Society. Il progetto è di tornare in quegli stessi luoghi per immortalarli come sono oggi, scegliendo esattamente lo stesso punto di ripresa delle foto antiche (“repeat photography”), così da far emergere, solo grazie alla potenza visiva delle immagini, l’effetto devastante dei cambiamenti climatici. <p> <p> <p> <p>Nella spedizione è coinvolta anche l’Università di Milano, con il Dipartimento di Scienze della Terra, cha ha l’obiettivo scientifico di raccogliere dati quantitativi e qualitativamente importanti sui ghiacciai, attraverso la tecnica del Telerilevamento, e il regista Federico Santini, che realizzerà un documentario destinato al circuito dei festival internazionali di argomento naturalistico, come è già avvenuto per le passate spedizioni. E intanto una mostra sui confronti fotografici è in tour nel mondo, a cominciare dall’ambasciata italiana di Nuova Delhi. <p> <p> <p> <p>Si tratta infatti di un progetto ormai decennale, partito nel 2009, animato da una forte volontà di diffondere e di svuiluppare una sempre maggiore sensibilità verso le tematiche dell’ambiente, usando un linguaggio esclusivamente visivo. <p> <p><p> <p> <p> <p> <p> <p><p> <p> <p><p> <p>", "time": "2018-05-30T02:00:00+01:00", "type": "scienza"}
{"title": "Cambiamenti climatici: uno studio monitora i sedimenti fluviali ", "url": "https://www.lastampa.it/2018/06/05/scienza/i-sedimenti-dei-fiumi-tra-le-cause-del-dissesto-idrogeologico-Zce86Kplr0hrYqnsE56MTP/pagina.html", "review": "", "content": "<p> <p>L’obiettivo è arrivare a una maggiore sicurezza idro-geologica nelle zone alpine, stravolte dall’aumento delle temperature.  Per farlo si misurano quantità e tipologia dei sedimenti trasportati dai corsi d’acqua legati allo scioglimento dei ghiacciai. In altre parole si cerca di c apire l’evoluzione dei torrenti alpini per prevenire i pericoli.  Il GLORI   (acronimo di Glaciers-To-Rivers Sediment Transfer In Alpine Basins), è nato con questo scopo dalla collaborazione tra l’Università di Bolzano e le Università di Trento e Innsbruck.   <p> <p>  <p> <p>Il progetto  , finanziato dalla Provincia Autonoma di Bolzano e iniziato un anno fa, esamina i cambiamenti del bacino del  Rio Solda, un torrente di montagna che nasce dai ghiacciai dell’Ortles, e del Rio Saldura, che si origina dalla Palla Bianca, entrambi in Alto Adige.  <p> <p>  <p> <p>   <p> <p>IL CONSORZIO DELLE UNIVERSITÀ DELL’EUREGIO  <p> <p>È un lavoro complicato che prevede anche l’implementazione di modelli fisico-matematici, e che richiede competenze diversificate.  <p> <p>  <p> <p>Il gruppo di ricerca di Bolzano si occupa di misurare quantità e tipologia dei sedimenti trasportati dai due corsi d’acqua. Francesco Comiti  , professore di Gestione dei rischi naturali e dei corsi d’acqua montani alla Facoltà di Scienze e Tecnologie dell’Università di Bolzano, è alla testa del gruppo di ricerca su questa tematica, essenziale per un territorio come quello altoatesino che vuole proteggersi dai possibili effetti deleteri dei cambiamenti climatici in corso negli ultimi anni.   <p> <p>  <p> <p>L’Institute of Atmospheric and Cryospheric Sciencesdell’Università di Innsbruck ha invece l’incarico di monitorare i cambiamenti dei ghiacciai nel tempo e di valutarne lo spessore attuale, tramite l’utilizzo del georadar.  <p> <p>  <p> <p>Il dipartimento di Ingegneria civile dell’Università di Trento, infine, con i dati forniti da Innsbruck e Bolzano, deve realizzare la modellazione fisica e matematica per comprendere tempi e modalità di trasferimento del sedimento e come questo materiale vada ad influenzare la morfologia dell’alveo. <p> <p>   <p> <p><p><p><p><p><p> <p>   <p> <p>L’INNOVAZIONE: L’ANALISI ISOTOPICA DELL’ACQUA E I GEOFONI  <p> <p>I ricercatori dell’Università di Bolzano hanno messo a punto una nuova metodologia che permette di comprendere meglio il trasferimento dei sedimenti dal bacino al corso d’acqua.  <p> <p>Mediante i geofoni, piccoli sensori sismici, e l’analisi isotopica dell’acqua possono stabilire l’intensità di trasporto dei ciottoli e l’origine dei sedimenti.  <p> <p>«Alla bocca del ghiacciaio – spiega il professor Comiti – abbiamo installato i geofoni, mini-sismometri che registrano le vibrazioni del terreno indotte dal passaggio di ghiaia e ciottoli, che ci permettono di monitorare in continuo il trasporto solido. Assieme a questo tipo di misurazione, ci avvaliamo di traccianti isotopici che ci forniscono informazioni importanti sull’origine dell’acqua che trasporta i sedimenti stessi». <p> <p>  <p> <p>I RISVOLTI PRATICI DELLO STUDIO  <p> <p>Il 2017 è stato un anno particolarmente caldo. A causa dell’innalzamento delle temperature, i ricercatori hanno osservato un forte scioglimento dei ghiacciai ed un massiccio aumento del trasporto solido alla loro bocca.  <p> <p>  <p> <p>La crescita del trasporto di sedimenti può comportare   cambiamenti importanti nei tratti fluviali a valle e rischi per le popolazioni. «Questi cambiamenti morfologici – continua Comiti – possono determinare modifiche sia all’ecosistema fluviale che all’entità del rischio idraulico della popolazione che vive vicino ai corsi d’acqua. In alcuni tratti del fiume la maggior quantità di ghiaia e ciottoli trasportati dalla corrente può provocare un innalzamento dell’alveo aumentando quindi la probabilità di alluvioni nel prossimo futuro». Come è già successo in Svizzera, dove sono state riscontrate evidenze di un aumento di quota dell’alveo in alcuni fiumi. <p> <p>  <p> <p>Comiti sottolinea che la percentuale di deflusso di origine glaciale è strettamente correlata alla quantità del trasporto solido; «Perciò modellare gli scenari futuri ci permetterà di capire l’evoluzione dei torrenti e dei fiumi a seguito dello scioglimento dei ghiacciai, e quindi dove il pericolo di alluvionamenti potrebbe aumentare».  <p> <p>Vale a dire che con progetti di ricerca come il GLORI e con sistemi di monitoraggio e di previsione più efficaci si può contribuire a ridurre il rischio idraulico nelle valli alpine.  <p> <p>   <p> <p>  <p> <p> <p> <p> <p> <p><p> <p> <p><p> <p>", "time": "2018-06-05T06:00:00+01:00", "type": "scienza"}
{"title": "“Oggi avere cura del futuro è possibile” ", "url": "https://www.lastampa.it/2018/06/06/scienza/oggi-avere-cura-del-futuro-possibile-fr2737EA5h0SQODn9IFUSI/pagina.html", "review": "", "content": "<p> <p>Costruire un domani migliore, con più risorse e meno disuguaglianze, riguarda ognuno di noi e la strada passa anche attraverso la scelta di nuove strategie di business, orientate verso la sostenibilità sociale ed ambientale, come stanno facendo BNL e BNP Paribas, con 155 miliardi di euro destinati a progetti di sviluppo sostenibile, 15 alle energie rinnovabili e 35 agli Investimenti Socialmente Responsabili.<p> <p> <p> <p>«Per BNL e per il Gruppo BNP Paribas essere socialmente responsabili significa attivarsi, in modo concreto, per dare un contributo a favore di un mondo, di un’economia e di una Società più sostenibili, pensando alle nuove generazioni – ha dichiarato Mauro Bombacigno, Responsabile della nuova Direzione Engagement della Banca. E significa anche essere operatori culturali, per fare educazione ed informazione su temi sociali ed ambientali, coinvolgendo le persone - colleghi, stakeholder, clienti e non - intercettando la sempre più diffusa attenzione degli imprenditori ai temi della sostenibilità e la crescente richiesta dei risparmiatori su investimenti socialmente responsabili».<p> <p> <p> <p>Con questo obiettivo, BNL ha appena lanciato la nuova campagna di comunicazione “Oggi avere cura del domani è possibile”, per parlare al grande pubblico di sostenibilità e Corporate Social Responsibility. <p> <p>Il protagonista della campagna è il “futuro” rappresentato dall’icona del neonato che, tra le braccia di uomini e donne che lavorano, assume un significato fortemente simbolico. Un messaggio universale di cura, attenzione e responsabilità nei confronti delle nuove generazioni. Un impegno di cui la Banca si fa carico attraverso la propria attenzione alle imprese sostenibili. Gli attori dello spot sono diversi tra loro per etnia, nazionalità, professione perché la responsabilità sociale non ha confini e attraversa il mondo e perché la sostenibilità e un futuro migliore sono mission inclusive. <p> <p> <p> <p>La campagna è realizzata dall’agenzia TBWA\\Italia e “vestirà” la Rete di agenzie della Banca; è stato inoltre creato un sito ad hoc, investimentiresponsabili.bnl.it, con informazioni ed approfondimenti sulla strategia della Banca e del Gruppo.<p> <p> <p> <p>Ciò rappresenta la prima fase di un percorso di comunicazione e consapevolezza che prevede un crescente coinvolgimento delle persone per la loro sensibilizzazione e in-formazione, nella convinzione che ognuno possa contribuire alla costruzione di un futuro migliore, anche attraverso gli Investimenti Socialmente Responsabili, puntando su aziende e settori che generano impatto positivo. Recenti ricerche confermano, tra l’altro, che sempre più risparmiatori si dimostrano attenti e propensi verso i prodotti SRI.<p> <p> <p> <p>BNP Paribas Asset Management è leader mondiale in questo settore con circa 35 miliardi di euro di raccolta; il Gruppo ha lanciato il primo fondo SRI nel 2002. BNL, in particolare, ha un totale di tali asset in gestione che supera gli 1,5 miliardi €, con prodotti che investono, fra gli altri, su acqua, food, climate change .<p> <p> <p> <p>Sono 155 i miliardi che il Gruppo BNP Paribas ha destinato nel 2017, a livello globale, al finanziamento di progetti ed iniziative che contribuiscono direttamente al raggiungimento dei 17 obiettivi di sviluppo sostenibile delle Nazioni Unite (dalla lotta alla povertà e alle disuguaglianze fino alla salvaguardia ambientale). Entro il 2020, il Gruppo si impegna a raddoppiare, da 7,5 a 15 miliardi di euro, i finanziamenti alle energie rinnovabili non sostenendo, per contro, le nuove centrali elettriche a carbone e l’estrazione di carbone termico nel mondo. BNP Paribas, infine, non finanzia aziende impegnate nell’estrazione e commercializzazione di shale oil, shale gas e petrolio dall’Artico, come anche quelle attive nel business del tabacco. <p> <p>  <p> <p>Per quanto riguarda BNL, sono 400 i milioni di euro di finanziamenti alle energie rinnovabili (+27% rispetto al 2017); un impegno che trova conferma anche nella nuova sede della Banca, denominata “Orizzonte EUROPA” certificata Leed Gold perché realizzata guardando alla sostenibilità ambientale e all’efficienza energetica; caratteristiche comuni anche alla sede BNL e BNP Paribas Italia a Milano, “Torre Diamante”. <p> <p> <p> <p>Per rafforzare il know how di BNP Paribas sui temi sociali, della responsabilità aziendale e della diversità e per meglio indirizzare e coordinare la strategia e le attività in questi settori, è stata lanciata la struttura “Company Engagement”. Tale modello è replicato in Italia, posizionando BNL ed il Gruppo tra le prime realtà ad essersi attivate, anche in chiave organizzativa, sui temi della sostenibilità sociale, economica ed ambientale. <p> <p> <p> <p> <p> <p> <p> <p><p> <p> <p><p> <p>", "time": "2018-06-06T02:00:00+01:00", "type": "scienza"}
{"title": "L’Italia insegna alla Cina a rispettare l’ambiente ", "url": "https://www.lastampa.it/2018/06/07/scienza/litalia-insegna-alla-cina-a-rispettare-lambiente-96cqLSfwrAJ6avupzU1xoO/pagina.html", "review": "", "content": "<p> <p>L’Italia come eccellenza tecnologica nel settore dello sviluppo sostenibile, delle energie rinnovabili e delle nuove forme di economia circolare.   È questa l’immagine del nostro Paese che emerge dopo 15 anni di Sicab (Sino-Italian Capacity Building), il programma di Alta Formazione, promosso dal Ministero dell’Ambiente italiano, all’interno del rapporto di Cooperazione Italia-Cina per la protezione ambientale, avviato nel 2000.  <p> <p>  <p> <p>Più di 10mila i rappresentati del governo, degli istituti di ricerca e dei settori privati, formati in questi anni in Italia - tra questi, l’attuale ministro cinese dell’ambiente   - cui si aggiungono gli oltre 800 del nuovo biennio 2018-2019, che vede in prima fila, nella cordata di istituzioni e aziende italiane, il Politecnico di Milano, l’Università degli Studi di Roma La Sapienza e il Centro Euro-Mediterraneo sui Cambiamenti Climatici.  <p> <p>  <p> <p>Può suonare strano immaginare il nostro Paese come un modello di un’imprenditoria sostenibile e di uno sviluppo attento all’ambiente, quando da Torino a Padova, passando per Milano, le nostre città sono sature di smog e pericolosamente inquinate. Può anche stupire che un colosso come la Cina che, dopo anni di crescita economica priva di qualunque attenzione alle ricadute ambientali, abbia deciso di investire 360 miliardi di dollari nelle energie rinnovabili entro il 2020, abbia scelto l’Italia come punto di riferimento d’eccellenza nella formazione dei vertici cinesi nel settore della sostenibilità.  <p> <p>  <p> <p>“Non c’è nulla di incredibile in questa decisione”, spiega Giuliano Noci, prorettore per la Cina del Politecnico di Milano. “In Italia ci sono tante eccellenze tecnologiche in questo campo, che vengono riconosciute più all’estero che qui, tanto che l’export nei confronti della Cina è cresciuto del 30%. Il nostro problema non è l’assenza di know how, ma l’incapacità di valorizzarlo su larga scala. Perché la bilancia commerciale tedesca è in positivo? Perché la Germania ha capito che solo partendo dalla formazione si può fare business in un mercato enorme come quello cinese. Insomma”, conclude Noci, \"l’università come veicolo pre-commerciale e di sviluppo economico”.  <p> <p>  <p> <p>In un momento storico in cui dazi e protezionismo portano a guerre commerciali in cui non sembra esserci alcuna opportunità di crescita, puntare sulla formazione è il mezzo migliore per avere risultati economici di ampio respiro, dove le aziende italiane riescono a imporsi con successo anche in Cina. L’ultimo esempio? “Le caldaie che devono soddisfare i nuovi standard di sostenibilità ambientale”, spiega Francesco La Camera, Direttore Generale MATTM. “C’è una tale richiesta dalla Cina che le nostre aziende non riescono a soddisfare la domanda”.  <p> <p>  <p> <p>Dalla stesura del protocollo di Kyoto agli accordi di Parigi, il programma di formazione Sicab si è adeguato alle richieste non solo del governo cinese, ma anche dei cambiamenti climatici in corso, presentandosi sempre più come uno strumento efficace nelle politiche di salvaguardia ambientale. Tra i temi affrontati, sulla base delle specifiche esigenze cinesi, ci sono la tutela del suolo e la gestione delle risorse idriche, il controllo e la riduzione dell’inquinamento atmosferico, la gestione dei rifiuti e lo sviluppo urbano sostenibile. “Con il Sicab non facciamo solo un lavoro formativo e di spinta economica: puntiamo a un cambiamento di mentalità”, aggiunge La Camera.  <p> <p>  <p> <p>Tra le realtà italiane coinvolte nel nuovo biennio, si contano il Gasometro Ladurner ad Albairate, alle porte di Milano, un eco-progretto di digestione anaerobica della raccolta organica dei rifiuti, il termovalorizzatore Silla 2, nel quartiere Figino di Milano, che dal trattamento dei rifiuti produce energia elettrica e acqua calda per la rete di teleriscaldamento delle zone limitrofe, l’Arpa Lombardia e l’Asja Ambiente Rivoli Torino.  <p> <p>  <p> <p>  <p> <p> <p> <p> <p> <p><p> <p> <p><p> <p>", "time": "2018-06-07T06:00:00+01:00", "type": "scienza"}
{"title": "Anche la Terra brinda alla Regina ", "url": "https://www.lastampa.it/2018/06/14/scienza/anche-la-terra-brinda-alla-regina-twPOFijB5ChBBsUQtccUYN/pagina.html", "review": "", "content": "<p> <p>Immancabile abito scuro per il dress code degli ospiti ma niente porcellane preziose o cristalli per il brindisi. Tra le mani degli invitati al ricevimento per il compleanno della Regina Elisabetta II, nell’Ambasciata Britannica di Roma e nelle rappresentanze consolari di Milano e Napoli, si vedranno solo piatti, posate e bicchieri in bioplastica MATER-BI.<p> <p> <p> <p>E’ una precisa scelta in favore dell’ambiente e della sostenibilità, in linea con le iniziative del governo May sull’inquinamento dei rifiuti plastici. Il Foreign Office ha infatti deciso che tutte le rappresentanze diplomatiche del Regno Unito debbano applicare la politica \"plastic free\", soprattutto per quanto riguarda i single-use products (SUP). E ha scelto Novamont per sviluppare e fornire  le alternative sostenibili agli oggetti in plastica monouso, da utilizzare non solo in occasione di questa celebrazione ma anche, in futuro, nella gestione regolare delle necessità dell’ambasciata.<p> <p> <p> <p>I prodotti compostabili realizzati in MATER-BI di Novamont, a differenza delle stoviglie in plastica che una volta contaminate con il cibo sono destinate nel migliore dei casi ad essere bruciate e in quello peggiore alla discarica, sono invece smaltibili negli impianti di compostaggio insieme alla raccolta differenziata della frazione organica e, al termine del ciclo di compostaggio, contribuiscono a creare compost di qualità, fondamentale per combattere la desertificazione e l’erosione dei suoli<p> <p> <p> <p>L’utilizzo di manufatti in bioplastica MATER-BI, anziché stoviglie usa e getta in plastica, è innanzitutto un modo per non sprecare risorse, destinate ad esaurirsi, per prodotti che hanno pochi minuti di vita, e per ridurre la produzione di rifiuti indifferenziati con tutto quello che ne consegue per l’ambiente (conferimento in discarica, inquinamento del suolo e dell’aria, emissioni di gas a effetto serra), in favore di modalità produttive e di consumo in cui gli scarti sono resi utilizzabili per altri processi e rivalorizzati economicamente, nell’ottica dell’economia circolare. <p> <p> <p> <p>Secondo Andrea Di Stefano, responsabile progetti speciali e comunicazione di business di Novamont, “Con questa scelta l’Ambasciata britannica in Italia compie un gesto di grande valore educativo, contro la dissipazione delle risorse naturali e a favore delle raccolte differenziate dell’organico e del loro potenziale come rimedio alla desertificazione dei suoli, una delle cause dell’innalzamento della temperatura terrestre”.<p> <p> <p> <p> <p> <p> <p> <p><p> <p> <p><p> <p>", "time": "2018-06-14T12:47:16+01:00", "type": "scienza"}
{"title": "“HELP the Ocean”: un grido d’allarme contro la plastica nei mari ", "url": "https://www.lastampa.it/2018/06/27/scienza/help-the-ocean-un-grido-dallarme-contro-la-plastica-nei-mari-pkGWSsG5lvo4qsKRbAoRSP/pagina.html", "review": "", "content": "<p> <p>Con sedici milioni di km quadrati e cinque isole che galleggiano negli oceani è il secondo Stato più vasto del mondo. Il Garbage Patch State è una nazione giovane, in continua espansione: fondata nel 2013 dall’architetto e designer Maria Cristina Finucci, è arrivata a Roma sotto forma di installazione luminosa nel Foro Romano. <p> <p>Così adesso HELP the Ocean, realizzata con il supporto della Fondazione Bracco, campeggia sui resti della Basilica Giulia con i suoi sei milioni di tappi di plastica colorati raccolti dagli studenti dell’Università di Roma Tre, cuciti a mano e inseriti nei gabbioni di reti metalliche fornite dalle Officine Maccaferri. <p> <p> <p> <p>Una struttura che vuole richiamare l’architettura antica romana da cui è circondata nel Parco Archeologico del Colosseo. Nelle intenzioni dell’artista si tratta di un immaginario “ritrovamento archeologico” futuribile, emblematico della nostra era: non più resti in pietra ma in plastica. Per Finucci: «Nel Foro Romano ci sono tutte le stratificazioni della storia. Mancava quella del futuro; la mia supposizione è che sia la plastica, perché la nostra è l’era della plastica».<p> <p><p> <p>  <p> <p> <p> <p> <p><p> <p> <p><p> <p>", "time": "2018-06-27T02:00:00+01:00", "type": "scienza"}
{"title": "Una nuova carta d’identità per le aziende ", "url": "https://www.lastampa.it/2018/07/03/scienza/una-nuova-carta-didentit-per-le-aziende-cwV8Gp4jKretfEujAad4RK/pagina.html", "review": "", "content": "<p> <p>Cresce il numero delle aziende sempre più consapevoli del proprio impatto sul mondo in cui operano e del fatto che a contare non sono solo costi e ricavi ma le relazioni che stabiliscono con il territorio, l’ambiente e i lavoratori. E a raccontarcelo sono i rapporti di sostenibilità, pubblicati annualmente come i consueti bilanci.<p> <p> <p> <p>Per il secondo anno consecutivo, Enipower si è affidata, per redigerlo, alla multinazionale canadese Stantec, leader nella progettazione ingegneristica e architettonica e nella consulenza in campo ambientale e della sostenibilità, secondo il motto “Design with community in mind”, ovvero progettare mettendo al centro il benessere delle comunità in cui ci si muove.<p> <p> <p> <p>Il primo incarico Stantec l’ha ricevuto da Enipower per la stesura del Bilancio 2016, realizzato secondo le linee guida GRI (Global Reporting Initiative) – G4. Quest’anno, invece, saranno applicate delle nuove linee guida del GRI, in vigore dal 1° luglio a livello internazionale. Sono in tutto 36 e riguardano una lunga serie di temi, dalle emissioni di gas serra all’impronta idrica, dal consumo di energia alle politiche adottate con i lavoratori.<p> <p> <p> <p>In particolare il ruolo di Stantec prevede di supportare la funzione HSEQ-AMBI (salute, sicurezza, ambiente e qualità) di Enipower nella stesura del documento la cui elaborazione sarà preceduta da attività di analisi dei dati esistenti, analisi stakeholder engagement, identificazione dei temi prioritari e materiali, raccolta ed elaborazione degli indicatori di performance di sostenibilità economica, ambientale e sociale, integrazione con i sistemi di gestione ed aggiornamento del rapporto ai nuovi GRI “Sustainability Reporting Standards” di rendicontazione.<p> <p> <p> <p>“La collaborazione con Enipower in ambito sostenibilità è per noi motivo di particolare orgoglio”, sottolinea Emanuela Sturniolo, Amministratore Delegato di Stantec in Italia. “Non soltanto abbiamo l’opportunità di supportare un cliente così prestigioso nel perseguimento dei più alti standard in termini di sostenibilità, ma abbiamo anche l’occasione di alimentare il percorso di sostenibilità che noi stessi abbiamo da qualche tempo avviato in azienda. Infatti la nostra organizzazione ormai da un paio di anni ha lanciato diverse iniziative in questa logica che variano dalla riduzione delle nostre emissioni inquinanti, alle politiche strutturate di smart working e flessibilità oraria, accompagnate da iniziative di benessere psico-fisico in ufficio ed iniziative di volontariato sociale, fino addirittura alla riorganizzazione aziendale in funzione dei principi della sostenibilità ed al coinvolgimento dei nostri stakeholder nella definizione e nella implementazione delle strategie aziendali”.<p> <p><p> <p> <p> <p> <p> <p><p> <p> <p><p> <p>", "time": "2018-07-03T02:00:00+01:00", "type": "scienza"}
{"title": "Trasporti, preoccupa l’aumento delle emissioni di CO2 ", "url": "https://www.lastampa.it/2018/07/04/scienza/trasporti-preoccupa-laumento-delle-emissioni-di-co-69IQZOoRZivU7Dq5HpXniI/pagina.html", "review": "", "content": "<p> <p>Con circa 340 mila tonnellate in più ad aprile del 2018, le emissioni di CO2 derivate da benzina e gasolio per autotrazione sono aumentate del 4,6% rispetto allo stesso mese del 2017. Il dato, che inverte la tendenza alla diminuzione delle emissioni registrata nei primi tre mesi del 2018, deriva da un’elaborazione del Centro Ricerche Continental Autocarro su dati del Ministero dello Sviluppo Economico. <p> <p>  <p> <p>Il consuntivo relativo al periodo gennaio-aprile vede un aumento delle emissioni di CO2 da benzina e gasolio per autotrazione di 134 mila tonnellate; 0,4% in più rispetto allo stesso periodo dello scorso anno. L’aumento delle emissioni di CO2 proviene dalla crescita del comparto delle emissioni derivate dall’uso di gasolio per autotrazione, che ad aprile è quantificabile in 347 mila tonnellate, ovvero +6,2%. Invece le emissioni derivate dall’uso di benzina per autotrazione sono calate, sempre ad aprile, di 6 mila tonnellate, che in termini percentuali corrispondono allo 0,3% in meno rispetto allo stesso mese dello scorso anno.<p> <p> <p> <p>«È compito delle aziende che operano nel settore dei trasporti su strada – commenta Enrico Moncada, Responsabile della Business Unit Truck Replacement di Continental Italia – sviluppare soluzioni che aiutino le società di trasporto a ridurre la loro impronta ambientale diminuendo i consumi di carburante e le emissioni nocive ed allo stesso tempo rendendo più efficiente la gestione delle flotte di veicoli». Moncada mette in evidenza l’impegno in questi campi di Continental, tra le aziende leader nelle subforniture per il settore automotive. <p> <p><p> <p> <p> <p> <p> <p><p> <p> <p><p> <p>", "time": "2018-07-04T02:00:00+01:00", "type": "scienza"}
{"title": "Un futuro digitale più sostenibile, si può ", "url": "https://www.lastampa.it/2018/07/06/scienza/un-futuro-digitale-pi-sostenibile-si-pu-uPePgFzafrumIdryWEZg3J/pagina.html", "review": "", "content": "<p> <p>Un contributo al raggiungimento degli obiettivi per lo sviluppo sostenibile, fissati dall’Agenda 2030 delle Nazioni Unite, viene dal mondo digitale, che in questi anni ha impresso una grande accelerazione all’universo dell’industria e dei servizi, e passa dalla collaborazione tra pubblico e privato.<p> <p> <p> <p>Nell’ambito della seconda edizione del Festival dello Sviluppo Sostenibile, Wind Tre, guidata da Jeffrey Hedberg, ha presentato il rapporto “L’innovazione digitale per gli SDGs” (Sustainable Development Goals). Si tratta di uno studio sullo scenario attuale e futuro per il raggiungimento degli obiettivi di sviluppo sostenibile, grazie alle nuove tecnologie digitali, costruito in modo partecipato e ora a disposizione di tutti.<p> <p> <p> <p>Wind Tre ha riunito 40 stakeholder, interlocutori e partner provenienti da Università, istituzioni pubbliche, mondo del business e organizzazioni no-profit, per disegnare insieme lo scenario a supporto dell’Agenda 2030. Il rapporto identifica le leve su cui l’ICT può agire per raggiungere gli obiettivi di sviluppo sostenibile, nell’ambito di 4 temi chiave: educazione, inclusione, responsabilità e contributo della tecnologia all’ambiente e alla qualità della vita.<p> <p><p> <p>Gli obiettivi previsti dall’Agenda 2030 dell’ONU, che il nostro Paese ha sottoscritto nel 2015, rappresentano una sfida a cui istituzioni, imprese e società civile sono chiamati a rispondere. <p> <p><p> <p>Il report è consultabile e scaricabile sul sito  www.windtre.it <p> <p><p> <p> <p> <p> <p> <p><p> <p> <p><p> <p>", "time": "2018-07-06T02:00:00+01:00", "type": "scienza"}
{"title": "La pubblica amministrazione spreca i fondi EU per l’efficienza energetica ", "url": "https://www.lastampa.it/2018/06/10/scienza/la-pubblica-amministrazione-spreca-i-fondi-eu-per-lefficienza-energetica-npndfhAAXpVSdBIYGvEFPJ/pagina.html", "review": "", "content": "<p> <p>I dati relativi agli stanziamenti dei fondi strutturali europei per progetti di efficienza energetica non ancora assegnati e in scadenza nel 2018 parlano di un enorme, ingiustificabile spreco. Ammontano infatti, su base nazionale, a 850 milioni di euro.  <p> <p>Una cifra più che cospicua, destinata alla messa in efficienza degli oltre 13 mila edifici della Pubblica Amministrazione italiana, che potrebbe abbattere i consumi del 40%   con risparmi annui fino a 70 milioni di euro.  <p> <p>  <p> <p>Le infrastrutture, gli impianti di riscaldamento e d’illuminazione consumano infatti, secondo ENEA, 4,3 TWh di energia per una spesa di oltre 600 milioni di euro.  <p> <p>Mettere in efficienza quindi è essenziale, e i fondi per farlo ci sono. Eppure nonostante le tecnologie e le risorse siano a portata di mano, i progetti di efficientamento stentano a decollare. Purtroppo al Sud, tra avvisi in scadenza e spese ancora da dichiarare alla UE, la situazione è particolarmente grave: solo in Campania ci sarebbero 120 milioni di euro che rischiano di andare perduti. <p> <p>  <p> <p>Ma perché questa situazione paradossale di spreco, e perché proprio al Sud? L’ingegnerGianpiero Cascone, AD della ESCo Samsø Spa (Energy Service Company specializzata nella progettazione, realizzazione, finanziamento d’interventi di efficienza energetica e nell’installazione di punti di ricarica a zero emissioni per la mobilità sostenibile), spiega: «Il Mezzogiorno può disporre di cospicue risorse destinate all’efficientamento energetico delle aziende e delle infrastrutture pubbliche ma, mentre i privati hanno imparato da tempo a intercettare questi fondi rivolgendosi a società specializzate che le assistono nelle pratiche e nei progetti, la PA rischia di veder sfumare milioni di Euro a causa delle lungaggini burocratiche e della mancanza di competenze progettuali interne».  <p> <p>  <p> <p>Ed è una situazione allarmante quella di molte regioni meridionali, chiamate a dichiarare le spese entro il 31 dicembre 2018, pena la perdita delle risorse stanziate da Bruxelles per il triennio 2018-2020 nell’ambito del Fondo Sociale (FS) e del Fondo Europeo per lo Sviluppo Regionale (FESR).  <p> <p>Le risorse da assegnare complessivamente (non solo relative all’efficienza energetica dunque) ammontano a 588 milioni di euro per la Sicilia, 456 per la Campania, 436 per la Puglia, 149 per la Calabria, 73 per la Basilicata, 72 per la Sardegna e 10 per il Molise. Ci sono poi le Città Metropolitane italiane cui rimangono 82,8 milioni da spendere.  <p> <p>  <p> <p>Fortunatamente ci sono anche esempi positivi: «Come Samsø – spiega l’ing. Cascone – abbiamo collaborato nel 2017 con la città metropolitana di Reggio Calabria, assistendo l’amministrazione negli adempimenti necessari a sfruttare gli oltre 8 milioni di euro stanziati dal Piano Operativo Nazionale in ambito di efficientamento. Il risultato è stato: tempi di accesso alle risorse accorciati di 1 anno e mezzo rispetto alla media». <p> <p>  <p> <p>     <p> <p>  <p> <p> <p> <p> <p> <p><p> <p> <p><p> <p>", "time": "2018-06-10T06:00:00+01:00", "type": "scienza"}
{"title": "Terna prima in italia con la certificazione ISO 55001:2014 “Asset Management” sui beni tangibili ", "url": "https://www.lastampa.it/2018/07/06/scienza/terna-prima-in-italia-con-la-certificazione-iso-asset-management-sui-beni-tangibili-tl2UbjDP3xZGmlTuxFQvnM/pagina.html", "review": "", "content": "<p> <p>Terna è la prima azienda in Italia a ottenere la certificazione del proprio Sistema di Gestione degli Asset, su beni tangibili[1], ovvero linee e stazioni elettriche, secondo la norma internazionale ISO 55001:2014 “Asset Management” che definisce i requisiti per una ottimale gestione degli Asset. La società che gestisce la rete di trasmissione elettrica nazionale ha aderito su base volontaria alla normativa denominata “Asset management - Management systems - Requirements” (“Gestione dei beni - Sistemi di gestione - Requisiti”), recepita in Italia nel 2015 come UNI ISO 55001:2015, standard a livello mondiale di riferimento per la gestione delle infrastrutture di una azienda.<p> <p>La certificazione della norma ISO 55001:2014 garantisce l’efficacia e l’efficienza del processo di manutenzione e rinnovo delle linee e stazioni elettriche facenti parte della rete di trasmissione nazionale durante tutto il loro ciclo di vita e il raggiungimento di elevati livelli di performance sostenibili. Parte integrante del sistema di ‘asset management’ è la manutenzione predittiva che, dalle rilevazioni sullo stato dei singoli componenti, consente di definire con accuratezza la condizione tecnica delle infrastrutture, individuando in maniera mirata gli interventi da effettuare. Questo permette, di conseguenza, un’ottimizzazione dei costi e la riduzione dei rischi ambientali e sociali connessi.<p> <p><p> <p>La nuova certificazione si aggiunge agli accreditamenti già ottenuti da Terna negli anni passati (ISO 37001:2016 per i sistemi di prevenzione della corruzione, UNI EN ISO 9001:2015 per la gestione della qualità, UNI EN ISO 14001:2004 per la gestione dell’ambiente, BS OHSAS 18001:2007 per la gestione della salute e sicurezza sul lavoro, ISO IEC 27001:2013 per la gestione dell’Information Security Management System, UNI CEI EN ISO 50001:2012 per la Gestione dell’Energia, ISO/IEC 17025:2005 per la gestione del laboratorio multi-sito LST e del Centro di Taratura multi-sito) e conferma l’impegno responsabile e la grande attenzione alla sicurezza, alla trasparenza, alla sostenibilità e all’efficienza dell’azienda che gestisce oltre 72 mila km di linee in alta tensione, 871 stazioni elettriche e 781 trasformatori di elettricità distribuiti su tutto il territorio italiano, impiegando quotidianamente 350 imprese qualificate nei 200 cantieri aperti da Nord a Sud, dove sta realizzando oltre 100 opere infrastrutturali.<p> <p><p> <p>Dal 2005 Terna ha investito oltre 10 miliardi di euro per lo sviluppo e ammodernamento della rete elettrica di trasmissione nazionale, un ingente impegno economico che l’azienda ha deciso di affrontare con un modello di gestione integrato e volto sempre più all’innovazione delle infrastrutture, con l’introduzione di nuovi sensori e sistemi digitali per il controllo e la diagnostica da remoto delle linee e delle stazioni elettriche. La digitalizzazione, infatti, è uno dei driver del nuovo Piano Strategico di Terna che prevede complessivamente 5,3 miliardi di euro di investimenti al 2022. Di questi, circa 600 milioni di euro saranno dedicati proprio allo sviluppo di soluzioni innovative per far fronte alla crescente complessità del sistema elettrico: investire in digitalizzazione è fondamentale per gestire in modo sicuro, efficiente e affidabile i flussi di elettricità sulla rete, data anche l’esigenza di compensare la variabilità della domanda e, soprattutto, la generazione da fonte rinnovabile intermittente. Tali investimenti consentiranno alla società di disporre, entro il 2022, di una rete ancor più innovativa e sicura, coperta per circa l’80% da stazioni monitorate digitalmente.<p> <p><p> <p>Questa certificazione rappresenta un’ulteriore conferma delle elevate perfomance ottenute da Terna nei confronti internazionali ITOMS (relativo alle utility elettriche sulla manutenzione degli asset) e ITAMS (relativo alle utility elettriche sull’asset management).<p> <p> <p> <p> <p> <p><p> <p> <p><p> <p>", "time": "2018-07-06T17:40:34+01:00", "type": "scienza"}
{"title": "#Salvalagoccia. Così i Comuni Virtuosi con Green Cross tutelano l’acqua ", "url": "https://www.lastampa.it/2018/03/22/scienza/salvalagoccia-cos-i-comuni-virtuosi-con-green-cross-tutelano-lacqua-R2BsLEhMmhMxqsC4FtfluM/pagina.html", "review": "", "content": "<p> <p>C’è il Comune di Villar Focchiardo (TO), dove dalla nuova casetta dell’acqua partirà la Walking for Water, una camminata per raccogliere fondi da destinare alla costruzione di pozzi in Kenia. E poi quello di Monte San Pietro (BO), che ha fatto tradurre il decalogo per il risparmio idrico di Green Cross in 8 lingue per gli studenti delle sue scuole. Nella Giornata mondiale dell’acqua, che si celebra il 22 marzo, sono tanti i Comuni che insieme ai loro cittadini hanno aderito all’appello dell’Ong ambientalista Green Cross Italia per il risparmio idrico, partecipando alla sesta edizione della campagna #salvalagoccia. Un’iniziativa patrocinata dal Coni, dal Csi - Centro sportivo italiano - e dalla rete nazionale dei Comuni Virtuosi.<p> <p><p> <p>Partecipare alla campagna è semplice: il tam tam sta già partendo sui social network, al motto dell’hashtag #salvalagoccia, per convincere quante più persone a prendere parte alla gara, limitando gli sprechi, velocizzando ad esempio la doccia o istituendo il lavaggio dei denti con il bicchiere, ma anche sensibilizzando alla scelta di cibi a bassa impronta idrica (frutta, verdura), a riutilizzare l’acqua più volte prima di gettarla via, a evitare abitudini che contribuiscono a inquinare. E dopo aver messo in pratica un’azione per tutelare l’acqua, è sufficiente scattare una foto o girare un video che la documenta e postarli sui propri profili social, oppure sulla pagina Facebook “Salva la goccia”.<p> <p><p> <p>L’iniziativa ci ricorda che l’acqua è un bene di tutti, ma non tutti possono accedervi. Secondo le Nazioni Unite, ogni giorno oltre 700 bambini muoiono a causa di malattie collegate all’acqua. Un valore che non può lasciare indifferenti, soprattutto quando si aprono i rubinetti. Perché ad esempio ogni minuto in più che passiamo sotto la doccia consumiamo dai 6 ai 10 litri d’acqua. E ancora, un rubinetto che perde anche solo 30 gocce in 60 secondi comporta uno spreco di 200 litri al mese. <p> <p><p> <p><p><p><p><p><p> <p><p> <p>Per tutelare il nostro bene più prezioso è fondamentale il ruolo di istituzioni, scuole e famiglie. C’è chi, come a Cassina De Pecchi (MI), ha sposato in pieno l’iniziativa realizzando bottiglie ad hoc per bere acqua del rubinetto con il marchio di “Salva la goccia”. E sono tante anche le adesioni dei Comuni del Sud, che nonostante la grave crisi idrica e i notevoli disagi per i cittadini negli ultimi mesi, si sono messi in gioco e hanno voluto dare il proprio sostegno all’iniziativa organizzando incontri, visite guidate e flashmob, come a Melpignano (LE), Regalbuto (EN) e Ferla (SR).<p> <p><p> <p>Una testimonianza che ha già preso vita sul sito www.immaginiperlaterra.it, dove un contatore sta censendo tutte le pratiche sostenibili, per visualizzare di quante gocce è fatto il mare della sostenibilità.<p> <p> <p> <p> <p> <p><p> <p> <p><p> <p>", "time": "2018-03-22T00:00:00+01:00", "type": "scienza"}
{"title": "Abbattute 400 querce nel parco del Gargano ", "url": "https://www.lastampa.it/2018/03/15/scienza/abbattute-querce-nel-parco-del-gargano-tGrMoPeupyp8vjbdz2Di3I/pagina.html", "review": "", "content": "<p> <p>Orribile scempio nel cuore della Foresta Umbra del Parco del Gargano: grazie a un blitz organizzato dai Carabinieri forestali, è stato bloccato un poderoso taglio illegale di querce: purtroppo ne sono state rinvenute abbattute oltre 400 (molte delle quali secolari).<p> <p><p> <p>Nel corso dell’operazione è stata scoperta una vera e propria «pista forestale» illegale lunga ben 10 chilometri, realizzata abbattendo gli alberi, dai quali sarebbero stati ricavati 2.800 quintali di legna pregiata.<p> <p><p> <p>«Si tratta di un gravissimo danno ecologico al patrimonio boschivo e al paesaggio del Parco Nazionale del Gargano ha dichiarato Nicolò Carnimeo, del Wwf Puglia – come Wwf faremo un “atto di significazione di parte offesa” presso il Tribunale per poi costituirci parte civile, e chiederemo che tra le imputazioni sia inserito il delitto di “Disastro ambientale”.<p> <p> <p> <p> <p> <p><p> <p> <p><p> <p>", "time": "2018-03-15T06:00:00+01:00", "type": "scienza"}
{"title": "Social Innovation in ambito energetico: un’opportunità da 1,5 trilioni di dollari entro il 2025 ", "url": "https://www.lastampa.it/2018/03/15/scienza/social-innovation-in-ambito-energetico-unopportunit-da-trilioni-di-dollari-entro-il-I48sjptaduF164jkglMTFO/pagina.html", "review": "", "content": "<p> <p>Infrastrutture energetiche intelligenti, impianti per la fornitura di energia pulita ed efficientamento energetico porteranno vantaggi sia per i clienti che per il mercato. La combinazione di queste tre aree si tradurrà da qui al 2025 in opportunità di business e di sviluppo per un valore di $ 1,5 trilioni l’anno. <p> <p> <p> <p>Cifra che per l’Italia sarà di circa 45miliardi di dollari su base annua.<p> <p> <p> <p>In particolare, si calcola che ogni anno avremo 800 miliardi di dollari di investimenti a livello mondiale in attrezzature energetiche e infrastrutture (Tecnologie Operative - OT), 210 miliardi di dollari in soluzioni energetiche intelligenti (soluzioni IT), mentre il risparmio annuale sarà di 515 miliardi di dollari in termini di consumi energetici, emissioni, ecc.<p> <p> <p> <p>Senza ovviamente contare le ricadute sociali che tale rivoluzione porterà nelle vite di tutti, soprattutto di quei 1,2 miliardi di persone che ancora oggi non hanno accesso all’elettricità (principalmente nell'Asia meridionale e nell'Africa sub-sahariana). <p> <p> <p> <p>E’ quanto emerge dal rapporto sulla Digital Energy commissionato da Hitachi a Frost &amp; Sullivan. <p> <p> <p> <p>Oggi le tre D nel settore energetico (Decarbonizzazione, Decentralizzazione e Digitalizzazione), stanno provocando uno stravolgimento e una trasformazione del settore su vasta scala. <p> <p><p> <p>La Decarbonizzazione sta spingendo la crescita delle energie rinnovabili, dove vedremo un aumento della capacità di produzione energetica dal 33% di oggi al 44% del 2025, e nell’efficienza energetica. La Decentralizzazione sta portando a nuovi modelli imprenditoriali innovativi: nel solo campo della Generazione Distribuita si registrerà un aumento della produzione dal 8,5% di oggi al 12% del 2025. <p> <p> <p> <p>Con 50 miliardi di oggetti connessi entro il 2025, la Digitalizzazione seguirà lo sviluppo dell’Internet of Things (IoT), permettendo di migliorare l’efficienza energetica e di risparmiare sui costi.<p> <p> <p> <p>“  Nell'era dell’IoT, i dispositivi connessi stanno generando enormi quantità di dati che rivoluzioneranno i settori a tutti i livelli. E l’energia non fa eccezione, ha dichiarato Lorena Dellagiovanna, Country Manager Italy di Hitachi. L'innovazione, ha proseguito la Country Manager della multinazionale nipponica, svolgerà un ruolo chiave nel fornire a tutti noi un’energia conveniente, affidabile, flessibile, sostenibile e moderna. Entro il 2025, saremo passati dalla trasformazione digitale dei sistemi e dei processi esistenti a una trasformazione aziendale più completa, che porterà non solo miglioramenti significativi nei processi, ma anche nuove figure professionali con specifiche competenze e nuove opportunità di lavoro. Un’occasione unica per migliorare la qualità della vita quotidiana nel rispetto dell’ambiente in cui vivamo, verso un futuro sostenibile ”. <p> <p>  <p> <p>Ad esempio, nel solo campo della misurazione, si andrà oltre la lettura automatica dei contatori per offrire un maggior coinvolgimento dei clienti grazie alle soluzioni di risposta e controllo remoto degli edifici. Delle 1,9 miliardi di famiglie a livello mondiale con contatori di elettricità, oggi solo il 36% ha installato nelle proprie abitazioni contatori intelligenti. Quota che passerà al 65% entro il 2025. <p> <p> <p> <p>Hitachi da oltre 100 anni fa della Social Innovation la sua proposta di valore a livello mondiale, promuovendo con spirito pioneristico l’innovazione tecnologica a favore della società. Nel campo specifico dell’energia digitale, l’obiettivo di Hitachi è quello di combinare attrezzature e infrastrutture sociali con l’IT e con le competenze della digitalizzazione, operanti in tutta la catena del valore dell’energia, dalla generazione al consumo. Nell’era dello IoT, Hitachi sta collaborando alla trasformazione digitale dei servizi e delle imprese per offrire efficienza energetica, produttività aziendale e integrazione ottimale delle fonti rinnovabili. Facendo uso della sua vasta esperienza, Hitachi sta dando il proprio contributo per l’efficientamento dell’energia sostenibile, su un pacchetto completo di prodotti e di sistemi, tutti possibili grazie alla digitalizzazione.<p> <p> <p> <p> <p> <p> <p> <p><p> <p> <p><p> <p>", "time": "2018-03-15T00:00:00+01:00", "type": "scienza"}
{"title": "BNL sponsor della mostra “Il Terzo Giorno” sulla sostenibilità ", "url": "https://www.lastampa.it/2018/03/26/scienza/bnl-sponsor-della-mostra-il-terzo-giorno-sulla-sostenibilit-V0PYHxVfiHOrIks3M9aO2N/pagina.html", "review": "", "content": "<p> <p>BNL Gruppo BNP Paribas è sponsor de “Il Terzo Giorno”, la mostra che dal 20 aprile al 1° luglio al Palazzo del Governatore di Parma offrirà ai visitatori sguardi originali e riflessioni nuove sui temi dell’ambiente, della sostenibilità, del rapporto uomo-natura. La singolare mostra, promossa dal Comune di Parma, si inserisce nell’ambito di una serie di eventi che animeranno la città e daranno ai visitatori l’occasione di riflettere sui temi dell’ambiente, della sostenibilità, del rapporto uomo-natura.<p> <p><p> <p>L’esposizione propone oltre 100 artisti italiani e internazionali. Il percorso espositivo è costituito da immagini fotografiche, installazioni, opere realizzate in situ e dipinti, coinvolgendo artisti di fama internazionale che spaziano dall’arte povera alla fotografia d’autore, dalla performance art alle installazioni sonore. Marina Abramovic, Gabriele Basilico, Mario Giacomelli, John Isaacs, Mario Merz, Sebastião Salgado, Gavin Turk, Gilberto Zorio, sono solo alcuni dei nomi che guideranno lo spettatore durante la narrazione progettata dal curatore Didi Bozzini. All’origine e nella prima parte della mostra, c’è la natura incontaminata: la creazione (primo momento). Ad essa segue nel percorso espositivo l’arrivo dell’uomo. Il terzo momento è l’ultimo, ma solo per poco. Dopo l’esodo e la distruzione c’è il riscatto e la purificazione: il ritorno della natura.<p> <p><p> <p>BNL, unica banca a sostegno della Manifestazione, conferma così la propria costante attenzione sia alla cultura in tutte le sue forme – dall’arte alla fotografia – sia alla Società, intesa come luogo di benessere collettivo, oltre che di evoluzione e crescita. Il supporto a “Il Terzo Giorno” rappresenta la migliore sintesi di questa concreta consapevolezza che coinvolge la Banca e il Gruppo BNP Paribas. <p> <p><p> <p>Proprio il Gruppo ha assunto l’impegno di raddoppiare, entro il 2020, i finanziamenti alle energie rinnovabili, passando da 7,5 a 15 miliardi di euro e non finanziando, per contro, le nuove centrali elettriche a carbone e l’estrazione di carbone termico nel mondo. <p> <p><p> <p>Inoltre, il Gruppo BNP Paribas non sosterrà più aziende impegnate nell’estrazione e commercializzazione di shale oil, shale gas e petrolio dall’Artico, come anche i finanziamenti e le attività di investimento relative alle società del tabacco.<p> <p><p> <p>Per meglio indirizzare e coordinare le azioni in tutti i settori che hanno un impatto sulla Società, il Gruppo BNP Paribas ha lanciato una nuova struttura di “Company Engagement”; tale modello è stato replicato in Italia, posizionando BNL ed il Gruppo tra le prime realtà ad essersi attivate, anche in chiave organizzativa, sui temi della sostenibilità. <p> <p><p> <p>Il Gruppo BNP Paribas, già da anni, ha puntato sul mercato degli Investimenti Socialmente Responsabili, avendo lanciato il primo fondo SRI nel 2002. BNP Paribas Asset Management è infatti leader con circa 35 miliardi di euro di asset socialmente responsabili gestiti nel mondo al 31 dicembre 2017; in Italia, la quota di raccolta della Società, alla fine dello scorso anno, è stata pari a circa il 53% rispetto al mercato. <p> <p><p> <p> <p> <p> <p> <p><p> <p> <p><p> <p>", "time": "2018-03-26T00:00:00+01:00", "type": "scienza"}
{"title": "#Sciuker4Planet, nasce una nuova foresta a Milano ", "url": "https://www.lastampa.it/2018/04/05/scienza/sciukerplanet-nasce-una-nuova-foresta-a-milano-MuXy5Zf3sur3wzexJ30xxH/pagina.html", "review": "", "content": "<p> <p>Con la primavera a Milano è spuntata una nuova foresta. Fatta di ciliegi, querce e frassini, per ora ancora piccoli, ma che hanno già una grande missione da compiere: quella di dare ombra a chi vorrà leggere un libro, prestare i loro tronchi a chi ci si vorrà nascondere dietro, ma soprattutto a rendere l’aria più pulita, compensando con il loro “respiro” le emissioni di anidride carbonica nell’atmosfera. <p> <p><p> <p>A “regalare” questi spazzini dell’aria alla città è stato il progetto #Sciuker4Planet, nato per far nascere, in tutto il territorio italiano, nuove foreste urbane. I primi 200 alberi sono stati messi a dimora a Milano, nel Parco Nord, grazie al supporto di Rete Clima, ente no profit i cui progetti forestali 2018 e 2019 saranno patrocinati dal Ministero dell’Ambiente e della tutela del territorio e del mare. Alla piantumazione hanno partecipato molti privati cittadini, coinvolti da Sciuker, azienda che realizza infissi di design in legno certificato e rigorosamente Made in Italy. Ognuno di loro ha potuto piantare un alberello, provando così l’emozione di dare il via ad uno dei più affascinanti cicli della Natura. <p> <p><p> <p>«Questo è solo il primo step», ha annunciato Marco Cipriano, General Manager di Sciuker, «nel corso dei prossimi mesi nuovi polmoni verdi nasceranno in altre città d’Italia».<p> <p><p> <p><p><p><p><p><p> <p><p> <p>L’obiettivo del progetto #Sciuker4Planet è ambizioso: neutralizzare un milione di Kg di CO2 (pari a 150 giri in aereo intorno al mondo) lungo l’intero ciclo delle piante messe a dimora, a partire dal 2018. Per raggiungerlo, perciò, saranno fatte nascere nuove foreste, in diverse zone d’Italia. Chiunque deciderà di aderire al progetto, avrà la possibilità di adottare un albero del quale potrà seguire la crescita, la cura e la manutenzione direttamente dal sito dell’azienda (4planet.sciuker.it) , rendendosi conto anche (e soprattutto) di quanta anidride carbonica compensa la sua pianta. <p> <p><p> <p>«In Sciuker poniamo da sempre grande attenzione alla sostenibilità e alla responsabilità sociale d’impresa», ha concluso Cipriano, «ma con questo progetto, in collaborazione con i nostri partner, vogliamo fare qualcosa in più: contribuire in modo tangibile al miglioramento del Pianeta con nuovo ossigeno». E un albero è sempre un ottimo inizio. <p> <p> <p> <p> <p> <p><p> <p> <p><p> <p>", "time": "2018-04-05T14:16:48+01:00", "type": "scienza"}
{"title": "Clima, ambiente, difesa del territorio: il governo dov’è? ", "url": "https://www.lastampa.it/2018/12/10/scienza/clima-ambiente-difesa-del-territorio-il-governo-dov-aHdxiZiqVv1ayv1twRgX0I/pagina.html", "review": "", "content": "<p> <p>Se il programma del ministro per l’Ambiente Sergio Costa è tra i migliori che abbia mai letto, è anche vero che continua a rimanere sulla carta. I suoi colleghi al governo<p> <p>non sembrano averne gran considerazione, oppure si sono già spesi tutti i soldi che servirebbero alla transizione ecologica. Si susseguono infatti scelte che poco hanno a che fare con le priorità ambientali e che anzi, sembrano in contraddizione.<p> <p><p> <p>Sarebbe bello vedere qualcosa di verde (non solo quello della Lega) nei provvedimenti legislativi. Per esempio, si potrebbe approvare la legge contro il consumo di suolo, pronta dal 2012 e già sottoposta a molti emendamenti: fondamentale per fermare l’emorragia dei nostri terreni più fertili assediati dalla cementificazione che Ispra - autorevole organo scientifico del governo stesso - quantifica in 2 metri quadrati al secondo.<p> <p><p> <p>Si potrebbe chiudere la questione «end of waste» ovvero definire con chiarezza i termini di cessazione della qualifica di rifiuto per quei materiali che sono stati trattati e risultano riciclabili in altri processi industriali o agricoli. Si potrebbe incentivare l’acquisto di auto elettriche come avviene in altri paesi europei, per favorirne la<p> <p>diffusione ancora troppo lenta.<p> <p><p> <p>Si dovrebbe mantenere senza indugio l’ecobonus per la riqualificazione energetica degli edifici: e invece tutti tremano all’idea che nel 2019 gli sgravi fiscali non vengano riconfermati. Bisognerebbe spiegare al ministro dell’Economia, e poi alla cittadinanza tutta, che la logica della crescita economica infinita è in aperto conflitto con il clima<p> <p>e l’ambiente. E va ripensata non solo in funzione del Pil.<p> <p><p> <p> Altrimenti a nulla serve aver ascoltato il grido d’allarme degli esperti del Club di Roma, riuniti per il cinquantenario di quel gruppo che compilò il famoso rapporto sui «Limiti della Crescita», oggi più che mai attuale. Non si può con un ministero volere la sostenibilità ambientale, e con l’altro dare un premio a chi fa tre figli, quando bisognerebbe contenere la popolazione.<p> <p><p> <p>Occorre una visione sistemica in un mondo sempre più complesso. Prendiamo la questione Tap: al di là dei pareri di legittimità progettuale, il punto è che se si facesse una seria politica di efficienza energetica degli edifici italiani, non avremmo bisogno di un nuovo gasdotto che produce emissioni fossili, ma potremmo chiuderne pure<p> <p>uno di quelli esistenti!<p> <p><p> <p> <p> <p> <p> <p><p> <p> <p><p> <p>", "time": "2018-12-10T06:00:00+01:00", "type": "scienza"}
{"title": "Senegal, formazione e agricoltura per fermare il deserto ", "url": "https://www.lastampa.it/2018/12/12/scienza/senegal-formazione-e-agricoltura-per-fermare-il-deserto-T7Jqa18uNIOrSm9AbKxg1J/pagina.html", "review": "", "content": "<p> <p>Diarra, Yacine, Ndiaye, Fatou vivono in un villaggio rurale del Senegal, nella Regione di Matam. Da queste zone povere e arretrate gli uomini fuggono alla ricerca di fortuna, le donne restano e non sanno come sfamare i figli. È qui, al confine con la Mauritania, che Green Cross Italia ha scelto di concentrare i suoi sforzi, nelle terre arse dal sole che non riescono a fermare l’avanzare del deserto, affidando alle donne i compiti di responsabilità. E lo ha fatto con il progetto Crea, Creation emplois dans l’agriculture (Creazione di opportunità di lavoro in agricoltura) che si è concluso in questi giorni, finanziato dal Ministero dell’Interno e realizzato in partenariato con l’Associazione Progetto Diritti e il Centro studi e ricerche Idos. In quasi due anni di attività, la Ong ambientalista ha contribuito a rafforzare la resilienza degli abitanti di cinque villaggi, cioè la loro capacità di resistere ai cambiamenti climatici, partendo dalla formazione. <p> <p> <p> <p>Mentre i dati ufficiali ci raccontano che in Senegal il tasso di analfabetismo raggiunge in media il 42,3 %, l’istruzione di base è alla portata di tutti i bambini solo in teoria, grazie alle sviluppate strutture scolastiche: nella realtà, invece, questa opportunità è preclusa a quanti non hanno un reddito familiare dignitoso. <p> <p><p> <p>Tra le principali azioni di intervento attuate, quindi, ci sono stati i corsi di alfabetizzazione per ragazzi e ragazze, volti a dare gli strumenti gestionali ai Gie, Gruppi di interesse economico, una sorta di cooperative che amministrano le terre comuni; e poi i seminari sulle nuove tecniche agricole di produzione e sulla commercializzazione dei prodotti e sul mantenimento in efficienza degli impianti fotovoltaici; gli incontri sui rischi e i costi legati alla migrazione irregolare; la distribuzione di sementi per avviare e sostenere le coltivazioni, di attrezzi agricoli per incrementare le produzioni, di essiccatori solari e kit per trasformare e conservare i frutti della terra. <p> <p> <p> <p>Qui, dove fino a poco tempo fa c’erano campi abbandonati o poco coltivati oggi crescono carote, verze, melanzane, peperoncini. <p> <p><p> <p>“Con il nostro progetto abbiamo vinto la scommessa di affrontare le difficoltà causate dallo spopolamento, di aumentare la produttività dei terreni, dare un impulso alla lotta alla povertà” dichiara Elio Pacilio, presidente di Green Cross Italia . Siamo riusciti nei diversi intenti che questo progetto aveva: produrre reddito aggiuntivo per le famiglie beneficiarie, rafforzare il ruolo della donna nei processi decisionali collettivi, formare ragazzi e ragazze. Ma non illudiamoci: nella Regione di Matam dove operiamo, come accade nella maggior parte delle realtà rurali, i tessuti sociali si lacerano, le marginalità e la povertà sono una spinta sempre molto forte all’abbandono dei villaggi, in rotta verso la capitale e ma anche verso altre destinazioni”. <p> <p><p> <p> <p> <p> <p> <p><p> <p> <p><p> <p>", "time": "2018-12-12T05:00:00+01:00", "type": "scienza"}
{"title": "RiceHouse, pannelli, isolanti e intonaci dagli scarti del riso", "url": "https://www.lastampa.it/2018/12/11/scienza/ricehouse-pannelli-isolanti-e-intonaci-dagli-scarti-del-riso-MaIaFwXv082ZAP0OlVWZSN/premium.html", "review": "", "content": "<p> <p>Da millenni sfama milioni di persone, ma oggi il riso promette anche di rendere più sostenibile il settore delle costruzioni. Con questa idea in testa, nel 2016 Tiziana Monterisi, architetta specializzata in bioedilizia, ha creato RiceHouse insieme al marito, trasformando gli scarti derivanti dalla lavorazione del cereale in pannelli, isolanti e intonaci naturali. «Da almeno dieci anni proponevo queste applicazioni da realizzare in cantiere, in modo artigianale. Con RiceHouse ho voluto propor... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "11 dicembre 2018", "type": "scienza"}
{"title": "Economia circolare nella centrale nucleare: in attesa del Deposito Nazionale, al Garigliano si recuperano i materiali riutilizzabili ", "url": "https://www.lastampa.it/2018/12/13/scienza/economia-circolare-nella-centrale-nucleare-in-attesa-del-deposito-nazionale-al-garigliano-si-recuperano-i-materiali-riutilizzabili-pOdC8oA7KDXPq4hDG7cbWN/pagina.html", "review": "", "content": "<p> <p>Se del Deposito Nazionale non c’è ancora nemmeno lontanamente traccia, tanto vale fare di necessità virtù. Riciclare tutto ciò che è riciclabile. Ovvero fare economia circolare nelle centrali nucleari.  <p> <p>  <p> <p>Dentro la centrale del Garigliano, ad esempio, attiva dal 1964 al 1982, c’è ferro, rame e plastica. E sono materiali che se recuperati e trattati possono essere avviati al riciclo. Questo è, in parole povere, il piano che la Sogin ha presentato proprio nell’ex centrale di Sessa Aurunca, in provincia di Caserta, che la società statale per il decommissioning ha iniziato a smantellare nel 2012: l’obiettivo è raccontare come le attività di smantellamento degli impianti nucleari siano progettate e realizzate anche per consentire il recupero e il riciclo dei materiali prodotti.<p> <p> <p> <p>  <p> <p> <p> <p> <p><p> <p> <p><p> <p>", "time": "2018-12-13T05:00:00+01:00", "type": "scienza"}
{"title": "Una nuova agricoltura, per i giovani ", "url": "https://www.lastampa.it/2018/12/13/scienza/una-nuova-agricoltura-per-i-giovani-bD5RwS9sFM3QJusYINxcTP/pagina.html", "review": "", "content": "<p> <p>Tornare all’agricoltura si può, anzi si deve. Ma con un occhio alla sostenibilità e ai giovani. Con questo obiettivo, l’associazione Terra! lancia il terzo ciclo della Scuola diffusa della Terra Emilio Sereni , una formazione teorica e pratica in agricoltura ecologica rivolta a 20 partecipanti sotto i 40 anni, con borse di tirocinio in 4 aziende sostenibili.<p> <p>Fino al 21 dicembre sono aperte le candidature,mentre dal 14 gennaio a Firenze, per due settimane, si svolgeranno le lezioni teoriche. Seguirà una sessione pratica nelle aziende ospitanti, diffuse sul territorio nazionale: Il Felcetone in Toscana, la Tabacca in Liguria, la Cooperativa Co.r.ag.gio nel Lazio e la società agricola Pecore Ribelli in Veneto. <p> <p>  <p> <p>Molte le novità dell’edizione 2019: i posti disponibili aumentano da 15 a 20 e le aziende ospitanti passano da 3 a 4, con altrettante borse di tirocinio in palio. Cambia anche la sede del percorso di formazione teorica, che da Roma si sposta a Firenze, nell’ampia struttura circondata dal verde del Centro Polivalente Avventista del VII giorno. <p> <p> <p> <p><p><p><p><p><p> <p> «Quest’anno abbiamo voluto fare uno sforzo ulteriore per investire ancor di più sulla formazione dei giovani che cercano di tornare alla terra e vogliono farlo con uno sguardo all’ecologia – spiega Fabio Ciconte, direttore di Terra! – In questi mesi abbiamo avuto la prova di come i cambiamenti climatici possano colpire i nostri territori: l’agricoltura deve adattarsi a questi nuovi scenari, allontanandosi dal modello industriale che contribuisce al riscaldamento globale e al degrado dei suoli. La strada dell’agricoltura ecologica è l’unica capace di garantire la tutela delle risorse e una produzione di qualità, e i giovani devono essere i protagonisti di questo cammino verso un pianeta più sostenibile».<p> <p> <p> <p>La Scuola Emilio Sereni punta a offrire conoscenze relative a tutti gli aspetti che legano l’uomo alla natura e alla coltivazione della terra. Gli insegnamenti vanno dalla zootecnia alla parte agraria, dalla permacultura al recupero delle specie autoctone in via di estinzione. Tuttavia, con l’intento di far conoscere ai futuri agricoltori tutte le mansioni dell’odierno imprenditore agricolo, sono previste lezioni sul marketing, lo sviluppo di filiere locali, la gestione aziendale, il reperimento di fondi regionali e comunitari.<p> <p> <p> <p><p><p><p><p><p> <p> Per la fase teorica (14-25 gennaio) saranno coinvolti docenti, ricercatori, scienziati, agronomi ed ecologisti di profilo nazionale. Quest’anno, inoltre, Terra! intende inserire il corso in una cornice di attualità politica: grazie alla collaborazione con la Strategia nazionale delle aree interne sarà possibile approfondire un tema fondamentale per il rilancio del nostro Paese, caratterizzato da borghi e zone poco abitate, eppure fucina di produzioni sostenibili e di alta qualità.<p> <p>La fase pratica, che avrà luogo nelle 4 aziende partner suddividendo i partecipanti in altrettanti gruppi, inizierà il 28 gennaio e si concluderà l’8 febbraio. Al termine, con un processo partecipato facilitato dallo staff di Terra!, ciascuna azienda sceglierà un tirocinante, al quale andrà una borsa lavoro di 800 euro lordi mensili (per 5 mesi) per proseguire l’esperienza.<p> <p> <p> <p><p><p><p><p><p> <p> La Scuola diffusa della Terra Emilio Sereni può contare su un Comitato Scientifico composto da agronomi, biologi, docenti, scienziati e ambientalisti di profilo nazionale, nonché sull’esperienza delle aziende agricole che ospitano i partecipanti e contribuiscono all’elaborazione dei programmi di formazione. <p> <p> <p> <p>Con la Scuola diffusa della Terra Emilio Sereni, l’associazione Terra!, grazie al sostegno di The Nando and Elsa Peretti Foundation, mette quindi in connessione realtà aziendali già avviate su un percorso di sostenibilità e offre un’opportunità unica di formazione sul campo ai giovani che vogliono tornare a lavorare la terra. <p> <p> <p> <p>* Responsabile Scuola diffusa della Terra Emilio Sereni     <p> <p> <p> <p> <p> <p><p> <p> <p><p> <p>", "time": "2018-12-13T09:52:19+01:00", "type": "scienza"}
{"title": "Miliardi di pezzi di microplastica sfuggono ai depuratori ", "url": "https://www.lastampa.it/2018/12/15/scienza/miliardi-di-pezzi-di-microplastica-sfuggono-ai-depuratori-ZGZGLiyln54geRauEBMrSN/pagina.html", "review": "", "content": "<p> <p>Dalle lavatrici di casa finiscono nei terreni coltivati una enorme quantità di microplastiche. Non è necessario passare per gli oceani, che sappiamo essere contaminati; le microplastiche possono rientrare nella catena alimentare e sui nostri piatti già dietro a casa nostra, quando non finiscono nelle falde acquifere o nei fiumi. Ci arriverebbero dopo aver superato i filtri anche dei migliori depuratori, che comunque non sono concepiti per il trattamento di queste fibre. Uno studio condotto in Italia, primo nel suo genere, ha infatti rivelato la dimensione di questa microscopica minaccia non solo per gli ecosistemi, ma anche per la nostra salute dimostrando che stiamo irrorando il terreno con tonnellate di microplastiche.<p> <p>“Il tema è noto negli oceani, e sta preoccupando i cittadini a livello europeo e globale”, spiega Andrea Binelli, co-autore dello studio pubblicato sulla rivista Science of the Total Environment. “Ma da dove arrivino queste microplastiche, o come giungano in mare attraverso le acque continentali, sono domande ancora aperte. L’80% dell’inquinamento marino da microplastiche proviene dai continenti, in particolare attraverso i fiumi.”<p> <p>Lo studio dimostra, in breve, che i depuratori non sono sempre una barriera assoluta contro le microplastiche. Anzi. Milioni di particelle sintentiche fuoriescono quotidianamente dagli impianti, e vengono in parte poi sparsi nei campi come fertilizzanti. <p> <p>I ricercatori della Università di Milano, della Università Politecnica delle Marche, e del Consorzio Nazionale Interuniversitario per le Scienze del Mare, hanno selezionato uno dei migliori e più grandi impianti di depurazione del nord Italia. L’impianto si occupa dei servizi idrici di una vasta area urbana in Lombardia e depura una media di 400 milioni di litri di acque reflue al giorno. <p> <p>I test compiuti sugli impianti hanno rivelato una efficienza particolarmente buona nel trattenere le microplastiche, scrivono i ricercatori. Secondo cui l’84% delle microplastiche entrate negli impianti non erano presenti nelle acque che ne fuoriuscivano. <p> <p>“Nelle acque prodotte quotidianamente dal depuratore abbiamo trovato una media di 160 milioni di microplastiche, mentre nei fanghi si saliva a 3 miliardi e quattrocento milioni.” Un residuo importante, perché le acque e i fanghi, se non inceneriti o smaltiti in discarica, possono essere utilizzati come fertilizzanti in agricoltura.<p> <p>A penetrare i terreni agricoli sono decine di milioni di brandelli minuscoli di pellicole trasparenti, fibre o frammenti plastici di cui ancora non si conosce la tossicità ma che, come altri inquinanti persistenti (ovvero resistenti alla decomposizione) sono ora ritrovati in tutto il mondo. Fino ai più remoti, e apparentemente immacolati, ghiacci artici.<p> <p>Si stima che dalle 63mila alle 430mila tonnellate di microplastiche entrino annualmente nei sistemi agrari dei terreni europei.. <p> <p>Si tratta di frammenti di prodotti come il poliestere, il nylon, l’acrilico non più grandi di mezzo millimetro, e piccoli fino ad essere invisibili a occhio nudo. <p> <p>Queste forme di plastica, rappresentano circa il 60% del materiale di cui sono composti i nostri capi d’abbigliamento. Che sono robusti, leggeri, caldi per l’inverno ed economici, ma nocivi per gli ecosistemi, di cui facciamo parte anche noi. Ad ogni lavaggio si staccano minute parti di tessuto e da qui comincia il viaggio della microplastica fino al terreno agricolo.<p> <p>Oltre che nei capi che indossiamo, microsfere di plastica sono talvolta aggiunte a prodotti per la salute e la bellezza, come alcuni detergenti e dentifrici.<p> <p>Le microplastiche ingerite potrebbero trasmettere sostanze chimiche nocive per l ’organismo e gli ecosistemi. <p> <p>“Sulla tossicità delle microplastiche siamo all’anno zero. Ne sappiamo pochissimo”, spiega ancora Binelli. Tanto che la EU non li ha ancora inseriti come nuovi contaminanti da ricercare nelle acque potabili. Alcuni Paesi cominciano a bandire o regolamentare l’uso di microsfere plastiche, ma mancano ancora conoscenze sufficienti per una normativa efficace.<p> <p>Stranamente, fa notare Binelli, una normativa manca perfino sui composti farmaceutici di cui si trovano tracce ovunque, che sono sicuramente nocivi e noti alla scienza, ma su cui le istituzioni non prendono posizione. “Questi sono assolutamente tossici ma a differenza delle plastiche non si vedono, fanno meno paura ed hanno quindi meno presa sulla opinione pubblica.” <p> <p>Le plastiche, macro o micro che siano ci preoccupano in mare, dove vengono ingerite dai pesci e, con loro, possono arrivare sulle nostre tavole. Il nuovo studio riporta l’attenzione dai mari ai continenti, avvertendoci che è a rischio la salute del terreno in cui coltiviamo il nostro cibo. <p> <p> <p> <p> <p> <p><p> <p> <p><p> <p>", "time": "2018-12-15T04:00:00+01:00", "type": "scienza"}
{"title": "Ricavare acqua dall’aria: al via un progetto in Namibia per contrastare la crisi idrica ", "url": "https://www.lastampa.it/2018/12/15/scienza/ricavare-acqua-dallaria-al-via-un-progetto-in-namibia-per-contrastare-la-crisi-idrica-EiwleexKwUx7YgrqLnqkyH/pagina.html", "review": "", "content": "<p> <p>Due anni dopo che l’ONU ha riconosciuto l’acqua un diritto umano fondamentale, la crisi idrica continua ad affliggere il nostro pianeta: ad oggi si stima che 880 milioni  di persone non abbiano accesso all’acqua potabile e che ogni anno siano circa 3,4 milioni i morti per mancanza o inquinamento dell’acqua. <p> <p> <p> <p>Di questi, molti sono concentrati nei paesi più aridi del pianeta, dove vive l’85% della popolazione mondiale. Uno di questi è la Namibia, nel sud dell’Africa, la cui popolazione si trova a fronteggiare carenze idriche e igienico-sanitarie. In particolare, la regione del Kunene (88.300 abitanti circa, il 75% dei quali vive in aree rurali) risulta gravata da condizioni ambientali e infrastrutturali critiche: un certo numero di scuole di Opuwo, specialmente quelle nelle aree più periferiche, non dispongono di acqua potabile. Il rischio per la salute di bambini e ragazzi è inevitabile: alunni dai 5 ai 7 anni sono costretti a impiegare acqua non depurata dai rifiuti. <p> <p> <p> <p><p><p><p><p><p> <p>Per arginare la drammatica condizione della regione, la Fondazione HumaCoo, ong impegnata a fornire soluzioni basate sull’innovazione tecnologica ai Paesi afflitti da gravi problemi economici e sociali, ha avviato un progetto di cooperazione per l’area di Opuwo, la capitale del Kunene. Oltre a riqualificare la Hungua Primary School, che diventerà presto un vero e proprio campus scolastico, il progetto introdurrà una tecnologia di conversione dell’aria in acqua, che consentirà di avere accesso diretto a  2500 litri d’acqua potabile al giorno.<p> <p> <p> <p>Il progetto di HumaCoo, in collaborazione con SEAS, water solution provider, mira a garantire la sopravvivenza della popolazione e il miglioramento delle condizioni igienico-sanitarie, ambientali e di vita. I beneficiari diretti del progetto sono le 515 persone presenti all’interno dell’Istituto, studenti e personale scolastico. Beneficiari indiretti saranno, invece, le loro famiglie grazie al miglioramento generale delle condizioni ambientali delle aree in cui risiedono. <p> <p> <p> <p>“L’obiettivo dichiarato dalla nostra Fondazione, tanto ambizioso quanto necessario, è duplice: da un lato, garantire formazione e migliori condizioni igienico-sanitarie agli abitanti della Namibia; dall’altro, creare un modello ripetibile di ecosostenibilità e autosostentamento per l’intero territorio – ha affermato Carlo Maria Tieri, Direttore Generale di HumaCoo – Contiamo di portare a compimento questo progetto entro diciotto mesi e il nostro operato non si fermerà alla Namibia: abbiamo già in programma un progetto di sanificazione di un ospedale di Managua, capitale del Nicaragua”.<p> <p> <p> <p><p><p><p><p><p> <p>Oltre all’acqua da bere, infatti, la rete tecnologica di SEAS potrà produrre dai 10 ai 20 mila litri ogni giorno destinati all’uso sanitario e irriguo.<p> <p> <p> <p>“Aver messo a punto un sistema in grado di rispondere ad un bisogno primario come quello dell’acqua è anche una grande responsabilità, oltre che una grande soddisfazione, e fa sì che noi tutti viviamo la nostra attività come una vera e propria missione – afferma Rinaldo Bravo, Ad di SEAS SA – Poter collaborare con organizzazioni non governative come HumaCoo, impegnate in aree con oggettive difficoltà di sopravvivenza e sviluppo, è per noi un arricchimento. Rendere davvero possibile lo sviluppo e la crescita in queste aree è un cambio di passo negli interventi di solidarietà, grazie alla tecnologia messa al servizio della cooperazione. Rispetto ad altre tipologie di intervento, si tratta inoltre di un sistema che si integra e si adatta perfettamente al territorio e alle situazioni già esistenti, rispettando l’ambiente.   Formando la popolazione locale all’autogestione tecnologica e creando un processo di crescita locale.” <p> <p> <p> <p> <p> <p><p> <p> <p><p> <p>", "time": "2018-12-15T02:00:00+01:00", "type": "scienza"}
{"title": "La nuova frontiera dell’economia circolare: dalla plastica riciclata una casa per gli sfollati", "url": "https://www.lastampa.it/2018/12/12/scienza/la-nuova-frontiera-delleconomia-circolare-dalla-plastica-riciclata-una-casa-per-gli-sfollati-XT0a4goUIalgbGQV24GrjP/premium.html", "review": "", "content": "<p> <p>È leggero, costa poco ed è facilmente trasportabile. E’ realizzato con la plastica raccolta dai mari e dai fiumi e da rifiuti urbani non ulteriormente riciclabili, che finirebbero in discarica. Si tratta di un pannello di circa 2,5 metri di lunghezza per 1,2 di larghezza, che può essere impiegato per gli usi più disparati. Dalle staccionate ai bagni pubblici, dai complementi d'arredo a piccole case o rifugi. QUANDO IL CICLO SI CHIUDE L'innovazione arriva dal Regno Unito, ed è stata realizza... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": " | 12 dicembre 2018", "type": "scienza"}
{"title": "Artico, lo scioglimento dei ghiacci apre nuove rotte commerciali, ma chi pensa al Pianeta?", "url": "https://www.lastampa.it/2018/11/18/scienza/artico-lo-scioglimento-dei-ghiacci-apre-nuove-rotte-commerciali-ma-chi-pensa-al-pianeta-hMimKDUJdCEB7ZbUNONA3J/premium.html", "review": "", "content": "<p> <p>Al contrario dell’Antartide, l’Artico non è disciplinato da uno specifico trattato internazionale. La sua regolamentazione legale è soggetta alle varie sovranità che si affacciano sull’Oceano Glaciale Artico nel quadro giuridico internazionale della “Convenzione delle Nazioni Unite sul diritto del mare” (UNCLOS) e da altri trattati internazionali specifici. Perché c’è questa differenza? “Il punto di partenza è che l’Artide è completamente diversa dall’Antartide. Nel primo caso si ha mare circ... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "18 novembre 2018", "type": "scienza"}
{"title": "Acqua, nasce un super centro di ricerca italiano", "url": "https://www.lastampa.it/2018/11/20/scienza/acqua-nasce-un-super-centro-di-ricerca-italiano-Fkjj5tMMFJqYh4kbViWdCJ/premium.html", "review": "", "content": "<p> <p>Non c’è più spazio per la solitudine in ambito scientifico. In Italia ha preso il via “SalaAzzurra”, un mega centro di ricerca, formazione e incubatore di startup, dove non si lavora per compartimenti stagni, ma ci si scambia conoscenze e sofisticati strumenti tecnologici. Siamo nel milanese, nel verdeggiante Parco Idroscalo: qui Gruppo Cap, società pubblica che gestisce il servizio idrico integrato della città metropolitana di Milano, ha trasferito i suoi laboratori di analisi, dando vita a ... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "20 novembre 2018", "type": "scienza"}
{"title": "Differenziata all'85%, riciclo e biogas: il modello virtuoso è Treviso ", "url": "https://www.lastampa.it/2018/11/20/scienza/differenziata-all-riciclo-e-biogas-il-modello-virtuoso-treviso-Gt5UcYzihwNxuATK1cNFUK/pagina.html", "review": "", "content": "<p> <p>C’è un modello «virtuoso» che il Movimento Cinque Stelle ha in mente quando parla di inceneritori. Non è la Danimarca, non è la Finlandia, e non è nemmeno un’utopia di un futuro lontano: è Treviso, Italia, oggi. «Raccolta differenziata con tariffa puntuale, impianti di selezione, riciclo, recupero e riutilizzo di materia e compostaggio: elevando la raccolta differenziata al 65%, si potrebbe scendere da 51 impianti di termovalorizzazione a 17 nel giro di pochi anni». Gianni Girotto, presidente della Commissione Industria del Senato, uno dei più autorevoli e competenti esperti di ambiente del partito di Luigi Di Maio, ribadisce che non solo inceneritori dei rifiuti non servono, ma che se ne potrebbe prima ridurre il numero a neanche una ventina con poco sforzo, e poi sulla carta ci si potrebbe perfino rinunciare. Basterebbe imitare quanto si fa da anni e con grandissimo successo nella Regione forse più leghista d’Italia, il Veneto. Del resto, fu proprio il governatore Luca Zaia a criticare il decreto «SbloccaItalia» del governo di Matteo Renzi, che imponeva l’apertura di nuovi termovalorizzatori: «ne abbiamo tre e non ne vogliamo altri - disse Zaia - siamo una Regione “riciclona”».<p> <p> La ricetta di Treviso sembra miracolosa, ma in realtà è ampiamente alla portata di tutte le amministrazioni del Belpaese. In provincia la raccolta dei rifiuti nei 50 Comuni serviti (circa 900 mila persone) è gestita da una società pubblica, Contarina. In che modo? Differenziazione spinta della raccolta; campagna di ingenti investimenti; favorendo il riutilizzo di ogni tipo di materiale possibile, compresi i pannolini per bimbi; una tariffa puntuale, per cui ogni cittadino paga in rapporto alla effettiva produzione di rifiuto (e ovviamente paga meno chi ricicla di più). Risultato, oggi Treviso registra un tasso di raccolta differenziata dell’85%. Tutto il rifiuto organico viene sminuzzato e avviato a trasformazione in compost, generando ottimo fertilizzante e gas. Quel non molto che resta - il residuo non riciclabile è calcolato in 58 chilogrammi per abitante l’anno - viene trasformato in energia, bruciato nei due impianti presenti in Veneto (sostanzialmente più che adeguati al fabbisogno regionale). Nel giro di tre anni Treviso però punta a salire a quota 96% di differenziata, e ridurre a soli dieci chili per abitante annui lo scarto che va comunque bruciato. <p> <p> Non c’è dubbio che copiare il modello Treviso - e con gli stessi, impressionanti risultati - in tutta Italia non sarebbe una passeggiata né una faccenda veloce, problemi politici a parte. E molti addetti ai lavori (anche di parte ambientalista) ritengono che anche così un certo (modesto) numero di inceneritori sarà necessario. Certo è che i Cinque Stelle sul tema restano ambigui. A livello nazionale, infatti, propugnano un modello di economia circolare «classico», per aumentare al massimo la raccolta differenziata, evitare le emissioni degli inceneritori, generare ampi volume di «organico», e almeno in parte, trasformarlo in biogas. A livello locale, però, sono proprio esponenti di M5S a guidare i comitati di protesta contro gli impianti che - attraverso la digestione anaerobica - producono ottimo biometano per riscaldamento e autotrazione. «In tutto il Centro Sud Italia - dice Stefano Ciafani, presidente di Legambiente - vanno costruiti decine di impianti industriali per trattare l’organico differenziato. Questa è l’unico recupero di energia che va promosso». <p> <p> <p> <p> <p> <p><p> <p> <p><p> <p>", "time": "2018-11-20T11:46:39+01:00", "type": "scienza"}
{"title": "Torino, arriva “la 24 Ore del Riuso” ", "url": "https://www.lastampa.it/2018/11/20/scienza/torino-arriva-la-ore-del-riuso-mLkGWLsZMJQu0NWRY38gKI/pagina.html", "review": "", "content": "<p> <p>l 21 e 22 novembre si svolge a Torino la 24 Ore del Riuso, una maratona per evidenziare il valore del riuso nell’ambito dell’economia circolare e rappresentare le potenzialità del riuso in Piemonte e in Italia. L’evento è diviso in due parti: Night, dalle 16 alle 22 del 21 novembre, in via Regaldi 7/11, sede storica di Triciclo scs; Day, dalle 10 alle 18, del 22 novembre presso il Collegio Carlo Alberto in piazza Arbarello 8.<p> <p><p> <p>Night<p> <p>Night è un evento pop, organizzato in collaborazione tra Tavolo del Riuso e Hub dell’Economia Circolare. Prevede un workshop di riparazione biciclette ed un dibattito alla scoperta delle 5R della circolarità: riusa, ripara, rigenera, riduci, ricicla. Gran finale con aperitivo e sfilata di abiti vintage provenienti dalle raccolte di ViviBalon e di Triciclo, curata da Humana onlus. Il momento della sfilata sarà animato da COP Collettivo Occasionale Promiscuo con Valentina Padovan e da Dj Booga-Luke che animerà la serata con dischi in vinile provenienti dal mercato del Balon.<p> <p><p> <p>Day<p> <p>Day è un evento dedicato all’approfondimento. L’evento ospiterà “Gli stati generali del riuso”, proposti da Rete Onu per la seconda volta a Torino, dopo il 2011. Nel corso della giornata saranno messi in evidenza i molti aspetti dell'economia del riuso: il ruolo dell’informale nelle pratiche di riuso (dimensione Torino/Italia/Mondo); il ruolo della cooperazione sociale nelle pratiche del riuso (dimensione Piemonte); le potenzialità di altre pratiche, anche profit. Verrà anche fatto il punto dei lavori in Parlamento sul PdL 1065, legge di riordino del settore che è stata incardinata in Commissione Ambiente della Camera dei Deputati.<p> <p><p> <p>Da sottolineare, inoltre, che l’aperitivo del 21 novembre e il pranzo del 22 novembre saranno offerti dalla cooperativa Su Misura e preparati utilizzando anche parte del cibo recuperato dalle Sentinelle dei Rifiuti - Ecomori al mercato di Porta Palazzo.<p> <p><p> <p> <p> <p> <p> <p><p> <p> <p><p> <p>", "time": "2018-11-20T11:02:29+01:00", "type": "scienza"}
{"title": "L’Italia che vogliamo, circolare e felice ", "url": "https://www.lastampa.it/2018/11/22/scienza/litalia-che-vogliamo-circolare-e-felice-khHqLZ47DLqA7hlTFY7JrL/pagina.html", "review": "", "content": "<p> <p>Una crescita dell’occupazione pari a 50mila posti di lavoro diretti più l’indotto. Un taglio annuale alla spesa pubblica di 10 miliardi di euro grazie agli acquisti verdi. Un risparmio di 30 milioni di tonnellate di materie prime all’anno applicando in modo ampio gli standard di efficienza raggiunti dalle aziende italiane leader nel settore. Sono tre dei vantaggi a portata di mano: l’Italia li potrebbe ottenere nel giro di pochi anni applicando i principi dell’economia circolare su cui l’Unione europea ha deciso di scommettere. Lo documenta una ricerca del Circular Economy Network , il think tank promosso dalla Fondazione per lo Sviluppo sostenibile e da 13 aziende e associazioni di impresa, che verrà resa pubblica oggi in occasione della prima edizione del Premio Nazionale Startup dell’economia circolare in Italia. <p> <p>  <p> <p>Secondo il rapporto “Potenzialità e ostacoli per l’economia circolare in Italia”, il primo studio in Italia che offre una visione congiunta sulle potenzialità dell’economia circolare nel nostro Paese per i diversi settori economici, l’applicazione dei criteri suggeriti dall’Unione europea porterebbe a benefici economici in vari campi. Per il raggiungimento degli obiettivi di riciclaggio recentemente approvati dalla UE, si aggiungerebbero 23.000 posti di lavoro nell’ambito della gestione dei rifiuti. Adeguandosi agli standard delle imprese della riparazione francesi, tedesche o spagnole, il settore vedrebbe incrementare l’occupazione di 16.000 nuovi posti, raddoppiando il numero attuale degli addetti. Nel settore della bioeconomia, al 2020 si guadagnerebbero 11.000 occupati (90.000 in Europa).<p> <p><p> <p>Bisogna poi calcolare l’indotto. Per realizzare gli impianti necessari al raggiungimento degli obiettivi ricordati si creeranno altri posti di lavoro. Ad esempio per arrivare ai target di compostaggio si dovranno costruire 65 nuovi impianti per una spesa totale di 1,3 miliardi di euro. E, per le imprese che investono in green economy, si potrebbe ottenere un incremento di posti di lavoro dell’11,4% se si raggiungesse la media europea degli occupati in questo settore (40% arrivando ai livelli occupazionali della Germania).<p> <p><p> <p>Inoltre, secondo studi del Parlamento europeo, politiche mirate al prolungamento della durata dei beni garantirebbero maggiore occupazione locale e fatturato nei settori della conservazione, riparazione e affitto dei beni e della compravendita di prodotti europei: un incremento dell’1% di queste attività genererebbe un mercato aggiuntivo di 7,9 miliardi di euro all’anno in Europa, di cui quasi 1,2 miliardi in Italia. Anche il fatturato della bioeconomia avrebbe un grande sviluppo: al 2020 è prevista una crescita europea di 40 miliardi di euro l’anno.<p> <p><p> <p>Tra gli altri vantaggi elencati nel rapporto del Circular Economy Network ci sono: lo sviluppo della corretta gestione dei cantieri edili che permetterebbe di riciclare ogni anno 730.000 tonnellate di metalli, 30.000 tonnellate di legno, 15.000 tonnellate di plastiche e 12.000 tonnellate di vetro che oggi finiscono in discarica; il recupero di terreni contaminati valorizzati dalla bioeconomia (che permetterebbe di contrastare il preoccupante fenomeno dell’erosione del suolo che riguarda il 21,3% del territorio nazionale); il riciclo di oltre 7 milioni di tonnellate di rifiuti urbani e di imballaggio in più rispetto ai dati del 2016, evitando la discarica o l’incenerimento.<p> <p>“La conversione dei nostri modelli di produzione e di consumo lineari verso un modello circolare è un’occasione per consolidare i punti di forza dell’Italia nell’uso efficiente delle risorse e nel riciclo dei rifiuti e per fare ulteriori passi avanti”, commenta Edo Ronchi presidente della Fondazione per lo sviluppo sostenibile e del Circular Economy Network. “Questa conversione richiede numerose e importanti misure per la prevenzione della produzione dei rifiuti: occorre sviluppare la ricerca, l’eco-innovazione, le simbiosi dei processi produttivi, la gestione dei sottoprodotti; contrastare l’obsolescenza programmata; aumentare la durata dei beni e gli utilizzi condivisi; migliorare la riparabilità e la riutilizzabilità dei prodotti. Bisogna inoltre adeguare con urgenza la normativa sulla cessazione della qualifica di rifiuto (End of Waste), migliorare la riciclabilità dei prodotti e sviluppare il mercato delle materie prime seconde e dei beni riciclati, assegnando loro una effettiva priorità negli acquisti pubblici (GPP)”. <p> <p><p> <p>“Il consenso che ha trovato nel mondo delle imprese la nostra proposta di creare una rete di promozione dell’economia circolare dimostra che c’è la possibilità concreta di fare un salto in questa direzione assicurando al Paese una forte spinta sia in termini di innovazione e che di aumento dell’occupazione”, aggiunge Luca Dal Fabbro, vicepresidente del Circular Economy Network. “L’Italia ha in questo campo la possibilità di conquistare un ruolo centrale in una partita strategica per tutta l’Unione europea”.<p> <p> <p> <p> <p> <p> <p> <p><p> <p> <p><p> <p>", "time": "2018-11-22T06:00:00+01:00", "type": "scienza"}
{"title": "L’allarme dell’Onu: “I gas serra continuano a crescere, nuovo record” ", "url": "https://www.lastampa.it/2018/11/22/scienza/lallarme-dellonu-i-gas-serra-continuano-a-crescere-nuovo-record-8JpaenlZEuQTPfLjce2k7L/pagina.html", "review": "", "content": "<p> <p>I gas serra, all’origine del riscaldamento globale, hanno registrato un nuovo record nel 2017 e «non vi è alcuna indicazione di un’inversione di tendenza». A lanciare l’allarme è l’Onu, attraverso l’Organizzazione Meteorologica Mondiale (WMO), che chiede di agire con urgenza per invertire la tendenza. Le concentrazioni medie di anidride carbonica a livello globale hanno raggiunto 405,5 parti per milione nel 2017, con un trend in continuo aumento (erano 400,1 nel 2015).<p> <p><p> <p> «La scienza è chiara. Se non si ridurranno rapidamente le emissioni di gas serra, in particolare CO2, i cambiamenti climatici avranno conseguenze irreversibili e sempre più distruttive per la vita sulla Terra», ha detto Petteri Taalas, segretario generale dell’Organizzazione meteorologica mondiale delle Nazioni Unite (WMO). «Il momento giusto per agire sta per scadere» ha avvertito, pochi giorni prima della COP 24 sui cambiamenti climatici a dicembre a Katowice, in Polonia. La comunità internazionale deve finalizzare l’accordo di Parigi per raggiungere l’obiettivo di limitare il riscaldamento globale.<p> <p> <p> <p> <p> <p><p> <p> <p><p> <p>", "time": "2018-11-22T11:57:12+01:00", "type": "scienza"}
{"title": "Novamont e Cap, accordo per l’economia circolare ", "url": "https://www.lastampa.it/2018/11/25/scienza/novamont-e-cap-accordo-per-leconomia-circolare-cppyc7e8NDoUScfLZw38LP/pagina.html", "review": "", "content": "<p> <p>L’accordo di ricerca tra Gruppo CAP e Novamont sottoscritto a Ecomondo nasce dalla comune volontà di mettere in pratica i principi dell’economia circolare e della bioeconomia. Si tratta di principi fondati su nuovi concetti di design, distribuzione, cambiamento nei modelli di consumo che hanno l’obiettivo di favorire lo sviluppo di innovativi modelli industriali che coniughino sostenibilità ambientale e competitività d’impresa, mediante il coinvolgimento di realtà non solo industriali ma anche pubbliche, etiche e culturali.<p> <p><p> <p>Le due società hanno identificato una serie di progetti aventi il comune obiettivo di rigenerare le risorse, riportare il carbonio organico di qualità nel suolo, garantire la qualità delle acque e ottenere da queste operazioni nuovi prodotti a valore aggiunto. <p> <p>I progetti Ecodesign di microplastiche a partire dal settore dell’industria cosmetica e Produzione di materie prime ottenibili da acque reflue sono i primi su cui Novamont e CAP intendono svolgere attività di ricerca congiunta.<p> <p><p> <p>Con Ecodesign di microplastiche per l’industria cosmetica si intende aggiungere un importante tassello alla costruzione di un modello di sviluppo sostenibile, andando a studiare gli effetti di queste tipologie di prodotti sugli impianti di depurazione e sui fanghi, con particolare riferimento alla definizione di parametri di sostenibilità ambientale in relazione alle qualità delle acque.<p> <p><p> <p>Produzione di materie prime ottenibili da acque reflue nasce invece a partire dalle attività di ricerca che Gruppo CAP sta realizzando nei suoi impianti per il recupero e la valorizzazione di prodotti e sottoprodotti derivanti dai fanghi della depurazione.<p> <p>I PHA sono plastiche biodegradabili ben note, ottenute dall’industria biotecnologica a partire dagli anni ’80 mediante la fermentazione batterica di zuccheri e lipidi; le ricerche del gestore del servizio idrico integrato della Città metropolitana di Milano, supportate dall’esperienza e dal know-how tecnologico di Novamont, hanno lo scopo di dimostrare come sia possibile produrre su scala industriale PHA dai fanghi urbani grazie a consorzi microbici naturalmente presenti in depurazione. <p> <p><p> <p>“La sinergia pubblico privato, di cui Gruppo CAP e Novamont rappresentano oggi un eccellente esempio, è la carta vincente per trovare innovative soluzioni che migliorino non solo il lavoro di noi gestori della rete idrica integrata alle prese con la salvaguardia del territorio che ogni giorno presidiamo, ma migliorino la vita di tutti in un’ottica di riutilizzo degli scarti e conversione a nuove risorse, spiega Alessandro Russo, presidente, amministratore delegato di Gruppo CAP e vicepresidente Utilitalia con delega settore acque. Noi di CAP vogliamo cogliere le grandi opportunità che la tecnologia e la ricerca ci possono offrire, per dare vita a nuovi modelli di sviluppo attenti all’ambiente e alla gestione sostenibile delle risorse”. <p> <p><p> <p>“Siamo particolarmente lieti di poter collaborare con il Gruppo CAP allo sviluppo di tecnologie in grado di rigenerare risorse naturali soggette a grave degradazione, come l’acqua e il suolo, due risorse essenziali per la vita e mai messe tanto a rischio come oggi dalle attività antropiche. Un ulteriore esempio della bioeconomia come ponte e acceleratore di innovazione tra diversi settori”, ha dichiarato Catia Bastioli, amministratore delegato di Novamont. <p> <p><p> <p> <p> <p> <p> <p><p> <p> <p><p> <p>", "time": "2018-11-25T05:00:00+01:00", "type": "scienza"}
{"title": "La “Strage degli alberi”? Dobbiamo abituarci", "url": "https://www.lastampa.it/2018/11/24/scienza/la-strage-degli-alberi-dobbiamo-abituarci-8vMu66vhJyKDiKh51CUVuK/premium.html", "review": "", "content": "<p> <p>La “Strage degli alberi” nel nord Italia è il tragico risultato di fenomeni estremi a cui dobbiamo abituarci: a spiegarlo è Giorgio Vacchiano, ecologo dell’università Statale di Milano e inserito da Nature come uno degli 11 più promettenti ricercatori al mondo. Ad alimentare i venti, con raffiche di oltre 200km/h (217km/h al Passo Rolle, Trento) potrebbe essere stata anche la temperatura record delle acque del Mediterraneo. Secondo Vacchiano, tra gli ospiti di Isola della Sostenibilità 2018 (... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "24 novembre 2018", "type": "scienza"}
{"title": "Clima, andiamo male. Il Rapporto Unep: dobbiamo triplicare gli sforzi entro il 2030 ", "url": "https://www.lastampa.it/2018/11/28/scienza/clima-andiamo-male-il-rapporto-unep-dobbiamo-triplicare-gli-sforzi-entro-il-4bsM5I8WNcoQ7XYtRP0uuO/pagina.html", "review": "", "content": "<p> <p>A pochi giorni dall'inizio dei negoziati ONU sui cambiamenti climatici in Polonia (COP24), il rapporto dell'Unep rileva che è ancora possibile limitare l'aumento della temperatura a 2°C o 1,5°C, ma che per raggiungere anche l'obiettivo di Parigi al di sotto dei 2°C, i paesi devono triplicare il loro sforzo climatico entro il 2030.<p> <p> <p> <p>l rapporto mostra, inoltre, che i paesi del G20 non sono sulla buona strada per rispettare gli impegni nazionali sul clima (NDC) e devono attuare le politiche per ridurre ulteriormente le loro emissioni di gas serra. I leader del G20 si riuniscono in Argentina il 30 novembre-1 dicembre, e invece di mostrare una maggiore ambizione per il clima, i rapporti finora indicano che i leader stanno pianificando una dichiarazione annacquata sul clima, come risultato delle pressioni esercitate da USA e Arabia Saudita.<p> <p> <p> <p>La relazione dell'UNEP chiarisce che gli attuali NDC sono insufficienti per raggiungere gli obiettivi di Parigi. Dopo il rapporto IPCC 1,5°C e l'Emissions Gap Report, il Talanoa Dialogue che si terrà durante la COP24 (quando i paesi faranno il bilancio dei loro sforzi nazionali sul clima) sarà un'opportunità chiave per informare i governi sui livelli di ambizione necessari per raggiungere gli obiettivi di Parigi e avviare i processi al livello nazionale per l'aggiornamento degli NDC (da presentare entro il 2020). La scorsa settimana, le Isole Marshall sono diventate il primo paese a presentare un NDC aggiornato, e oltre 30 paesi tra cui Canada, Cile, Colombia, Messico, Regno Unito e Spagna si sono già impegnati ad esplorare nuovi obiettivi climatici entro il 2020.<p> <p> <p> <p>LE BRUTTE NOTIZIE<p> Le emissioni globali hanno continuato ad aumentare fino a 53,5 GtCO2e, dimostrando quanto siano importanti le decisioni odierne sugli investimenti per i futuri livelli delle emissioni. Il divario tra l'azione climatica che stiamo intraprendendo e ciò che è necessario per mantenere il riscaldamento globale entro le soglie concordate è aumentato di due gigatonnellate di anidride carbonica equivalente (GtCO2e) ed è ora di circa 15 GtCO2e (vedi pagina 10 del riassunto esecutivo). Se questi dati vengono tradotti in azioni, vuol dire che i paesi devono aumentare la loro ambizione climatica di 3 volte per raggiungere i 2°C e 5 volte per raggiungere 1,5°C.  <p>LE BUONE NOTIZIE <p> Il rapporto dice che ci sono motivi per essere ottimisti, tra cui la possibilità di colmare il divario tra le emissioni attuali e i livelli necessari e mantenere il riscaldamento globale al di sotto dei 2°C. L'azione delle imprese, degli investitori, degli stati e delle città è sempre più riconosciuta come elemento chiave per il raggiungimento degli obiettivi globali in materia di emissioni. Anche se le stime sul potenziale di riduzione delle emissioni variano notevolmente, alcuni citano 19 gigatonnellate di anidride carbonica equivalente (GtCO2e) entro il 2030. Questo sarebbe sufficiente a colmare il divario di 2°C.  Con l'ausilio di una politica fiscale attentamente studiata, i risultati potrebbero essere maggiori (ad esempio, se tutti i sussidi per i combustibili fossili fossero gradualmente eliminati, le emissioni globali di carbonio potrebbero essere ridotte fino al 10% entro il 2030 a 70 dollari per tonnellata di CO2, ed in alcuni paesi sono possibili riduzioni delle emissioni fino al 40%.)  <p><p> <p> <p> <p> <p> <p><p> <p> <p><p> <p>", "time": "2018-11-28T00:20:00+01:00", "type": "scienza"}
{"title": "Clima, predicare bene e razzolare meglio: la rivoluzione necessaria in Italia e in Europa ", "url": "https://www.lastampa.it/2018/11/28/scienza/clima-predicare-bene-e-razzolare-meglio-la-rivoluzione-necessaria-in-italia-e-in-europa-CaNoeQAd3tjvy0Bo065H0J/pagina.html", "review": "", "content": "<p> <p>Lo stillicidio di eventi estremi sempre più frequenti e intensi ci ricorda ogni giorno che il riscaldamento globale, con la concentrazione media in atmosfera di CO2 di 405,5 parti per milione come non si vedeva da milioni di anni, sta portando conseguenze molto pesanti e rischia di portarne di ben peggiori se non agiremo subito per azzerare le emissioni di gas serra. Il cambiamento climatico è un fenomeno globale che ha le sue radici in quello che ciascun individuo, ciascuna azienda, ciascuna comunità, ciascuna regione, ciascuna nazione fanno. Essere coscienti che gli esseri umani stanno distruggendo la “casa comune”, come l’ha giustamente chiamata Papa Francesco rivolgendosi a tutte le persone di buona volontà, vuol dire sentire ognuno le proprie responsabilità e assumersele. Vuol dire non subordinare le proprie azioni a quello che fanno gli altri, ma cambiare comportamento perché sconquassare le basi stesse della vita sulla Terra come la conosciamo non è accettabile, comunque. <p> <p><p> <p>Gli scienziati ormai non sanno più come dirci che la situazione è grave e che rinviare non è possibile, dobbiamo arrivare alle emissioni zero prima della metà del secolo, cioè in meno di 30 anni. Il 2 dicembre si aprirà a Katowice, in Polonia, la COP24, la Conferenza sul Clima che dovrà approvare le regole per rendere davvero operativo l’Accordo di Parigi: ma tutti speriamo che non si limiti a questo, imprimendo nuova energia (pulita) all’azione sul clima. E’ necessario che si cambi passo, che ci si pongano obiettivi molto, molto più ambiziosi. L’Unione Europea può recuperare un ruolo di leadership, non solo predicando bene, ma razzolando meglio: l’occasione è la Strategia a Lungo termine dell’Unione –anche ogni Paese dovrà dotarsi di uno strumento analogo entro il prossimo anno- e i Piani Nazionali Energia e Clima la cui prima bozza deve essere pronta entro il 31 dicembre di quest’anno. Da noi, i Ministeri dello Sviluppo Economico, dell’Ambiente e delle Infrastrutture e Trasporti stanno lavorando alacremente. <p> <p><p> <p>Il Piano deve fondare le basi su una visione solida e di sistema (l’accelerazione della decarbonizzazione, che vuol dire carbonio zero in tutti i settori), ma anche pescare in un set di politiche davvero innovative. Insomma, bisogna fare un Piano Nazionale Clima ed Energia, avendo ben presente l’obiettivo a lungo termine -zero emissioni nette entro la metà del secolo, almeno- e il percorso e le tappe necessarie per raggiungerlo. Il che vuol dire che nel 2030 occorre almeno aver raggiunto e superato la metà di tale obiettivo finale. Parallelamente, vanno pensate e messe in campo le misure necessarie a minimizzare l’impatto sociale della transizione (piani di re-impiego, formazione, ammortizzatori sociali). Questa combinazione è essenziale per evitare che le misure politiche a breve termine rischino di essere di impedimento per le future scelte, creando strutture e attività inutilizzate e imponendo interventi più rigorosi, rapidi e costosi in una fase successiva. Complessivamente, il WWF ritiene cruciale che le politiche e le misure incluse nel Piano siano credibili, con una tempistica chiara e risorse dedicate, basate su analisi trasparenti, con una quantificazione dei risultati attesi e prevedendo da subito la necessità di monitorare e valutare i progressi. I suggerimenti del WWF sono contenuti in un report dal titolo “IDEE E PROPOSTE PER UN PIANO NAZIONALE ENERGIA E CLIMA ADEGUATO AL PERCORSO DI DECARBONIZZAZIONE” pubblicato in questi giorni.<p> <p><p> <p>Il WWF chiede di attuare l’obiettivo politico di uscire dal carbone entro il 2025, dichiarato dalla Strategia Energetica nazionale varata nel 2017, largamente condiviso a livello industriale e politico. Lo strumento che appare più efficacie per attuare la decisione di phase out è l’introduzione di un emission performance standard, vale a dire un limite massimo di emissioni per ogni centrale che escluderebbe comunque quelle a carbone, il combustibile che emette più CO2. Per le energie rinnovabili, i contratti a lungo termine, Power Purchase Agreements, (PPA), costituiscono una forma di copertura degli investimenti nelle rinnovabili molto adatta ad un loro sviluppo. Vanno previsti meccanismi di garanzia e protezione dei prezzi, anche per quel riguarda la variabilità del prezzo delle quote di CO2 nel meccanismo ETS (il mercato europeo delle emissioni), stabilendo un prezzo minimo di base del carbonio integrativo a livello nazionale, in linea con l’intento di phase-out del carbone al 2025. Contemporaneamente, vanno messe in essere strategie di defiscalizzazione per le energie pulite.<p> <p><p> <p>Sull’efficienza energetica, le misure andrebbero accorpate in un testo unico che preveda un obiettivo in linea con la versione finale della direttiva europea e il relativo monitoraggio annuale e misure di correzione. In altre parole, il Piano Energia e Clima dovrà innalzare gli obiettivi anche in considerazione dell’incremento dei risparmi richiesti dalla direttiva, dal 27 al 32,5% rispetto al tendenziale del 2030. Gli economisti consultati dal WWF propongono di valorizzare il sistema dei Titoli di Efficienza Energetica (TEE), strumento che permette di riportare gli interventi di efficienza a obiettivi quantitativi, estendendo il meccanismo alla vendita di energia elettrica e gas a partire dal 2021. Per evitare distorsioni nel settore calore, si propone l’introduzione di una super accisa/carbon tax per il gasolio da riscaldamento da introdurre da subito e con progressività. Il WWF suggerisce anche possibili ipotesi per accelerare la realizzazione di impianti di accumulo, una delle chiavi della rivoluzione del futuro. Da ultimo, ma non in ordine di importanza, il WWF pone con forza il problema della governance, suggerendo di unire le competenze in tema di energia e cambiamenti climatici in un unico ministero come già fatto in altri paesi, per esempio in Francia con il Ministero della Transizione Ecologica.<p> <p><p> <p>* responsabile Clima ed Energia del WWF Italia<p> <p><p> <p> <p> <p> <p> <p><p> <p> <p><p> <p>", "time": "2018-11-28T05:15:00+01:00", "type": "scienza"}
{"title": "Generali non assicurerà più il carbone ", "url": "https://www.lastampa.it/2018/11/29/scienza/generali-non-assicurer-pi-il-carbone-03KIVeWhzUT9huH1Fqs8PI/pagina.html", "review": "", "content": "<p> <p>Re:Common e Greenpeace Italia accolgono con soddisfazione quanto deliberato in queste ore dal Gruppo Generali, ovvero l'aggiornamento della \"Strategia sui cambiamenti climatici\" grazie ad un piano operativo che punta a ridurre con coraggio l’esposizione del Leone di Trieste verso il carbone, il più inquinante tra i combustibili fossili. Una decisione che arriva dopo un anno di intensa campagna condotta dalle due organizzazioni, supportate da decine di migliaia di persone che hanno aderito al loro appello.<p> <p><p> <p>«Generali ha deciso di compiere un passo importante in difesa dei cittadini. Abbandonare il carbone, come il colosso assicurativo italiano dimostra oggi di voler fare, significa voler fermare la più inquinante fonte energetica, nonché una delle principali cause dei cambiamenti climatici», afferma Luca Iacoboni, responsabile campagna Energia e Clima di Greenpeace Italia. «Alluvioni, siccità, trombe d’aria e altri fenomeni meteorologici estremi sono la diretta conseguenza del clima che cambia, e sono purtroppo una drammatica realtà già oggi in tutta Italia. È dunque un’ottima notizia che Generali stia decidendo di anteporre le persone e il clima ai propri interessi economici a breve termine. Ora monitoreremo che alle parole seguano i fatti, e che il Leone di Trieste abbandoni presto tutte le attività carbonifere anche in Polonia e Repubblica Ceca”<p> <p><p> <p> In particolare, Generali ha ufficializzato che non fornirà più coperture assicurative per la costruzione di nuove centrali a carbone, senza alcun tipo di eccezione. Inoltre, la compagnia triestina non accetterà come nuovi clienti società attive nel comparto carbonifero, mettendo così un limite alla sua esposizione verso l’industria più dannosa per il clima e la salute delle persone. <p> <p> <p> <p> «Il 3 dicembre avrà inizio la prossima Conferenza mondiale sui cambiamenti climatici e ad ospitarla sarà proprio la Polonia, dove Generali assicura alcuni degli impianti a carbone più inquinanti d’Europa. Scegliendo di non assicurare la costruzione di nuove centrali, incluse quelle in Polonia, Generali manda un primo segnale di rottura importante con l’industria carbonifera del paese», dichiara Alessandro Runci di Re:Common. «Continueremo a lavorare affinché il Leone di Trieste interrompa una volta per tutte i suoi rapporti con società come PGE, i cui piani di espansione minacciano il Pianeta e le comunità locali».<p> <p><p> <p> Per quanto riguarda gli attuali clienti con interessi nel settore del carbone, ovvero l’utility polacca PGE e la ceca CEZ, Generali fa sapere di avere iniziato con loro un protocollo di ingaggio, la cui prima fase terminerà ad inizio 2019. Se entro allora tali società non avranno presentato dei piani di transizione credibili, Generali interromperà i rapporti con questi clienti. Sul lato investimenti, per quanto riguarda le equity, Generali si impegna a completare il disinvestimento dalle società attive nel carbone entro aprile 2019, mentre per i bond attenderà la naturale scadenza.<p> <p><p> <p> Secondo il rapporto pubblicato a inizio ottobre dall’IPCC, rimangono solamente 12 anni per compiere le scelte necessarie a evitare una crisi climatica irreversibile. Con l’annuncio odierno, Generali dimostra di voler fare la sua parte in questa sfida, e questo soddisfa le associazioni ambientaliste. Tuttavia, la lotta ai cambiamenti climatici non ammette eccezioni, e decine di migliaia di persone in Italia e nel mondo attendono che a breve il Leone di Trieste si liberi di tutti gli investimenti nel settore del carbone e degli altri combustibili fossili.<p> <p><p> <p> <p> <p> <p> <p><p> <p> <p><p> <p>", "time": "2018-11-29T05:00:00+01:00", "type": "scienza"}
{"title": "Metrovia, una rivoluzione nei trasporti della Capitale", "url": "https://www.lastampa.it/2018/11/28/scienza/metrovia-una-rivoluzione-nei-trasporti-della-capitale-0RXgfXheOR0Vkdtk9CnrQL/premium.html", "review": "", "content": "<p> <p>Dieci anni per realizzare a Roma sei nuove linee della metropolitana e una ferrovia circolare urbana. Sembra impossibile se si pensa che alla Capitale è servito più o meno lo stesso lasso di tempo per avere - in aggiunta alle due linee esistenti - soltanto la C (peraltro incompleta). Eppure è l’obbiettivo di Metrovia, il progetto che vuole rivoluzionare il modo di spostarsi nella città eterna. Parola chiave: riuso. “Sappiamo che a Roma c’è la difficoltà di realizzare le metro scavando – spie... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "28 novembre 2018", "type": "scienza"}
{"title": "I dieci passi che ci separano dai “Rifiuti zero” ", "url": "https://www.lastampa.it/2018/11/30/scienza/i-dieci-passi-che-ci-separano-dai-rifiuti-zero-ykrLok5NaRSnQ4VlVuELYO/pagina.html", "review": "", "content": "<p> <p>«Un piccolo passo per l’uomo, un grande passo per l’umanità», disse l’astronauta dell’allunaggio Neil Armstrong. Qui, invece, si tratta di dieci passi per una “rivoluzione ecologica”, suggeriti dal movimento Rifiuti Zero, e in particolare dal suo principale animatore e artefice, Rossano Ercolini, che nel 2013 ha ricevuto per le sue battaglie il “Goldman Environmental Prize”, il cosiddetto Nobel alternativo per l’ambiente. E, così, la sua infaticabile dedizione alla causa dell’azzeramento degli scarti e degli sprechi è stata molto rilanciata da questo riconoscimento su scala internazionale.<p> <p> <p> <p>Il suo impegno fattivo tra esempio, insegnamento e buone pratiche si sposa con la radicalità di pensiero e l’individuazione dei nemici del progetto. Nel suo “Rifiuti zero”(Baldini e Castoldi, pp. 222, euro 17), Ercolini mixa gli attacchi a quelli che chiama i «partiti trasversali dell’industria sporca e dell’incenerimento» all’esaltazione dei 276 Comuni virtuosi e dei settori della società civile che fanno parte del movimento Zero Waste (aspetto, quest’ultimo, che lo porta a scrivere in questo libro che «noi italiani siamo migliori di quello che ci raccontiamo»). <p> <p> <p> <p>Come evidente, nell’azione di Ercolini è presente una visione che, a volte, sceglie toni di radicalismo troppo marcati e pronunciati. Ma le sue prassi sono davvero importanti e meritorie, come la volontà di costruire percorsi per «venir fuori dall’inciviltà dell’usa e getta», che si articolano giustappunto in dieci step incrementali. La raccolta differenziata; quella porta a porta integrata con le isole ecologiche; il compostaggio; il riciclo; riparare e riusare le cose; una tariffazione precisa che faccia pagare quanto il singolo cittadino spreca; la prevenzione e riduzione della quantità di rifiuti prodotti; il trattamento del rifiuto urbano residuo; lavorare sulla «nuova riprogettazione industriale»; la discarica transitoria. Altrettanti tasselli di quella che è anche – e, per molti versi, soprattutto – una significativa rivoluzione culturale.<p> <p> <p> <p>@MPanarari <p> <p><p> <p> <p> <p> <p> <p><p> <p> <p><p> <p>", "time": "2018-11-30T05:00:00+01:00", "type": "scienza"}
{"title": "Carbone mon amour. La Polonia ospita il summit anti-CO2, ma non rinuncia al fossile", "url": "https://www.lastampa.it/2018/12/01/scienza/carbone-mon-amour-la-polonia-ospita-il-summit-antico-ma-non-rinuncia-al-fossile-zPsUbQuLXOPSrF1w77OXzN/premium.html", "review": "", "content": "<p> <p>Sarebbe come festeggiare la giornata mondiale contro il “foie gras”in Francia, proprio in Dordogna o quella contro la caccia alla volpe nell'Irlanda del Nord, dove è ancora legale. Una contraddizione logistica, una via di mezzo tra un'aspirazione di civiltà da parte del resto del mondo e una provocazione bella e buona. Forse c'erano tutte e due le intenzioni quando fu deciso di celebrare la prossima Conferenza delle Nazioni Unite sul Clima (Conferenza delle Parti, COP24) in Polonia, il paese ... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "01 dicembre 2018", "type": "scienza"}
{"title": " Terna: un’eccellenza italiana ", "url": "https://www.lastampa.it/2019/01/23/scienza/terna-uneccellenza-italiana-ORQR0azyzL1cW1TQqKnfzH/pagina.html", "review": "", "content": "<p> <p>Terna, la società che gestisce la rete di trasmissione elettrica nazionale, è stata inclusa per la prima volta nel Bloomberg Gender Equality Index (GEI), indice internazionale che misura le performance aziendali sui temi della parità di genere e la qualità e la trasparenza nella loro rendicontazione pubblica, aspetto decisivo ai fini della valutazione complessiva. Per il 2019 Bloomberg ha analizzato oltre 9 mila aziende quotate sui principali mercati finanziari mondiali, includendone nell’indice GEI solo 230 – sono tre, complessivamente, quelle italiane – appartenenti a 36 paesi e rappresentative di 10 diversi settori (tra cui energia, industria, utility, finanza).  <p> <p>Unica società elettrica italiana presente nell’indice internazionale promosso dal 2018 da Bloomberg L.P., Terna ha registrato performance di eccellenza a livello globale per quanto riguarda i temi legati alla composizione del board, ai programmi dedicati al lavoro flessibile e al congedo parentale.  <p> <p> <p> <p>«L’inclusione in questo indice internazionale ci rende molto orgogliosi e conferma l’importanza e l’attenzione che l’azienda attribuisce alla parità di genere mettendo in atto azioni concrete e significative per tutte le sue persone. Investire sui lavoratori è alla base della sostenibilità e questo lo stiamo attuando con un crescente impegno di responsabilità che fa leva su programmi di welfare e people care, lanciati a partire dal 2017, che ci hanno consentito di introdurre molteplici iniziative per incontrare i bisogni e le esigenze dei lavoratori e delle loro famiglie, senza discriminazione. Inoltre, sempre da due anni, abbiamo posto in atto una particolare attenzione al bilanciamento delle opportunità di genere nei processi di recruitment e selezione come pure nei processi di valorizzazione interna delle risorse»   ha dichiarato Silvia Marinari, Responsabile Risorse Umane, Organizzazione e Affari Generali di Terna.  <p> <p><p> <p>L’analisi di Bloomberg ha premiato l’impegno nella rendicontazione e la capacità di disclosure dei dati di Terna. La società, infatti, monitora costantemente i principali indicatori di gender equality suggeriti dagli standard GRI-Global Reporting Initiative insieme a una serie di parametri gestionali, per certificare la parità di trattamento tra uomini e donne confermando quanto sancito dal Codice Etico del Gruppo, ovvero l’assenza di svantaggi per le donne o disparità significative.  <p> <p> <p> <p>Oltre alla presenza nel Bloomberg GEI, Terna è inclusa negli indici internazionali di sostenibilità Dow Jones Sustainability (World e Europe), Euronext (World, Europe e Eurozone), FTSE4Good, STOXX® ESG (Global, Environmental, Social e Governance), STOXX® Low Carbon, ECPI, ESI (Ethibel Sustainability Index), MSCI, United Nations Global Compact (“GC100”).  <p> <p> <p> <p> <p> <p> <p> <p><p> <p> <p><p> <p>", "time": "2019-01-23T06:00:00+01:00", "type": "scienza"}
{"title": " Moda, i consumatori italiani chiedono trasparenza ", "url": "https://www.lastampa.it/2019/01/21/scienza/moda-i-consumatori-italiani-chiedono-trasparenza-Cx03j3TbzOLLQQjY4ZXoAO/pagina.html", "review": "", "content": "<p> <p>I consumatori italiani si informano e scelgono sempre di più i loro prodotti ispirandosi a principi etici. Sta succedendo non solo nel settore dell’alimentazione, dove una fetta sempre più importante si è convertita al biologico, ma anche in altri campi importanti come quello dell’abbigliamento. <p> <p><p> <p>In un settore che, secondo il portale  Statista , si stima arriverà a un valore di mercato di 42 miliardi di dollari nel 2020, i grandi brand non possono più contare su una fiducia indiscussa ma devono mettere in conto un occhio sempre più vigile e attento, da parte di chi compra, agli aspetti che riguardano l’ambiente, la salute e le condizioni dei lavoratori.<p> <p>  Lo rivela un sondaggio effettuato da Ipsos MORI per conto di  Changing Markets Foundation e  Clean Clothes Campaign, che ha evidenziato che solo due Italiani su dieci (22%) ritengono che l’industria informi adeguatamente i consumatori riguardo all’impatto produttivo sull’ambiente e sulla popolazione e otto su dieci (82%) ritengono che i marchi debbano fornire informazioni sugli obblighi assunti e le misure adottate per ridurre l’inquinamento. <p> <p> <p> <p><p><p><p><p><p> <p> <p> <p>Secondo il sondaggio, inoltre, due Italiani su tre (64%) dichiarano di non essere disposti a comprare articoli di abbigliamento da marchi la cui produzione è associata all’inquinamento e addirittura il 72% (i tre quarti degli Italiani) pensa che i marchi di abbigliamento debbano assumersi la responsabilità di ciò che avviene nelle loro catene di produzione e distribuzione e debbano garantire che i loro articoli siano prodotti in maniera ecosostenibile. Per quello che riguarda le condizioni di lavoro e di salario ben otto italiani su dieci (78%) considera importante che i marchi dell’abbigliamento dichiarino in maniera trasparente se i dipendenti che lavorano nelle proprie filiere ricevono un salario dignitoso e il 58% sostiene che non comprerebbe prodotti da un marchio che non paga i giusti compensi.<p> <p> <p> <p>“Si tratta dell’indagine di mercato più approfondita mai realizzata relativa alla percezione da parte dei consumatori degli standard ambientali e lavorativi nell’industria dell’abbigliamento. L’indagine rivela che i consumatori si aspettano che i marchi si assumano la responsabilità di ciò che avviene all’interno delle proprie filiere e chiedono maggiore trasparenza sia per quanto riguarda le condizioni di lavoro sia per il rispetto dell’ambiente. I risultati dell’indagine puntano tutti verso un netto cambiamento di mentalità da parte dei consumatori i quali chiedono una maggiore assunzione di responsabilità da parte dell’industria e più informazioni” dichiara Urska Trunk della Changing Markets Foundation.<p> <p><p> <p><p><p><p><p><p> <p> <p> <p>Sono sempre più numerosi gli appelli rivolti all’industria della moda italiana affinché adotti processi produttivi più responsabili. Nonostante l’alto valore di mercato del settore, le rivelazioni fatte dalla Clean Clothes Campaign relative alle misere condizioni di lavoro nelle fabbriche in Albania e Macedonia, dove vengono prodotte le calzature cosiddette “Made in Italy” per i marchi di lusso, e i risultati non soddisfacenti delle analisi di “internal auditing” relative alle condizioni di lavoro, hanno causato un danno di immagine e hanno condotto l’opinione pubblica a fare pressione affinché questa situazione cambi.<p> <p> <p> <p>In linea generale i marchi del lusso elencati nel sondaggio non sono considerati migliori dei marchi più economici o dei rivenditori al dettaglio. Il sondaggio ha infatti messo in luce alcuni dati sorprendenti relativi ai brand del lusso. Per esempio, il 10% degli Italiani associa il marchio Gucci a una filiera ecosostenibile, contro il 13% di Zara e il 17% di H&amp;M. Ricerche condotte dalla Clean Clothes Campaign tra l’altro rivelano come Gucci si rifornisca in diversi Paesi dove sussistono misere condizioni di lavoro, come la Serbia.<p> <p> <p> <p> <p> <p><p><p><p><p><p> <p><p> <p>QUESTIONE VISCOSA <p> <p>La viscosa è una fibra vegetale che sta diventando un’alternativa sempre più diffusa al cotone o ai prodotti sintetici. Ma la produzione della viscosa necessita di sostanze chimiche tossiche che hanno effetti nocivi documentati sull’ambiente e sulla salute delle persone se non debitamente controllate. Più di 303.000 consumatori dell’UE hanno firmato una petizione lanciata da WeMove per chiedere all’industria dell’abbigliamento di impegnarsi nella produzione di viscosa pulita. <p> <p> <p> <p>L’indagine Ipsos MORI ha anche rivelato che il 71% degli Italiani concorda sul fatto che i marchi dell’abbigliamento dovrebbero fornire informazioni sui loro produttori di viscosa e il loro impatto sull’ambiente.<p> <p> <p> <p>Secondo il rapporto della Changing Market Foundation  Dirty Fashion: on track for transformation (La moda sporca: sulla via della trasformazione), i brand del lusso italiani quali Gucci, Prada e Fendi sono stati inclusi tra i marchi peggiori per quanto riguarda la viscosa, accanto a rivenditori al dettaglio della fascia più bassa come Lidl ed ASDA. <p> <p>  <p> <p><p><p><p><p><p> <p> <p> <p>SALARI BASSI, SERVE PIÙ INFORMAZIONE <p> <p>Sempre secondo il sondaggio di Ipsos MORI, più della metà dell’opinione pubblica italiana (54%) ha la sensazione che l’industria della moda paghi salari troppo bassi ai lavoratori delle proprie filiere e due terzi (67%) ritiene che sia difficile sapere con certezza se gli articoli di abbigliamento che acquistano rispettano gli standard etici più alti.<p> <p>  <p> <p>“I consumatori non sono più disposti a comprare prodotti di quei marchi che non pagano salari dignitosi”, dichiara Deborah Lucchetti della Campagna Abiti Puliti, sezione italiana della Clean Clothes Campaign. “Se l’industria dell’abbigliamento non si decide ad agire concretamente, convertendo la produzione verso una maggiore sostenibilità e legalità, è giunta l’ora che lo facciano direttamente i governi.” <p> <p>  <p> <p> <p> <p> <p> <p><p> <p> <p><p> <p>", "time": "2019-01-21T05:00:00+01:00", "type": "scienza"}
{"title": " “La trasparenza in azienda? È un buon affare” ", "url": "https://www.lastampa.it/2018/12/20/scienza/la-trasparenza-in-azienda-un-buon-affare-bAEe0pVl2NNz55jVDEIcEJ/pagina.html", "review": "", "content": "<p> <p>Quest’anno Wind Tre, l’azienda guidata da Jeffrey Hedberg, ha partecipato alla prima edizione 2018 del BIT – Business Index on Transparency – l’indice elaborato dalla nota organizzazione Transparency International Italia, che ha lo scopo di “mappare le attività che le aziende mettono in campo in termini di trasparenza, integrità e impegno nell’anticorruzione”.  Il BIT è stato calcolato per diversi settori industriali protagonisti dell’economia italiana, come finanza, energy, calcio, moda per citarne alcuni e infine quello delle telecomunicazioni, a cui ha contribuito Wind Tre, insieme con le altre principali aziende italiane. Sono stati esaminati, da parte di Transparency International Italia, diversi fattori tra i quali l’esistenza di Codici Etici o di Condotta in azienda, la formazione in materia di Anti-Corruzione, il sistema di segnalazione delle violazioni (“whistleblowing”), ovvero i diversi elementi che costituiscono le cosiddette “best practice” in materia. I risultati del lavoro sono stati presentati nell’ambito dell’evento Business Integrity Forum di Transparency International tenutosi a Milano e, per Wind Tre, ha partecipato Achille Fiore, Direttore Compliance. <p> <p> <p> <p>“Il settore telecom è risultato ai vertici, insieme a quello energy, con un punteggio di 65,6%. Siamo orgogliosi pertanto – afferma Fiore – di aver contribuito, con la presenza di Wind Tre, a questo risultato per la nostra industry caratterizzata da un mercato fortemente competitivo ma che comunque investe significativamente in attività e iniziative di compliance e di gestione dei rischi”. Il contributo positivo di Wind Tre, aggiunge il manager, è il frutto dell’impegno degli ultimi anni di diversi “stakeholders”: “il mio team, il nostro azionista e il management di Wind Tre che ha creduto e continua a credere nello sviluppo di un business secondo alti standard etici. Per costruire il nostro piano di Compliance ci siamo ispirati alle più avanzate “best practice” di livello internazionale. Abbiamo quindi implementato, negli ultimi due anni, numerose iniziative rispetto al nostro Compliance Program, come ad esempio il Codice di Condotta e le policy Anti-Corruzione, la formazione, e tutti gli altri “pilastri” osservati da Transparency ai fini del BIT. Abbiamo armonizzato i processi e creato una cultura etica unica e di valore per Wind Tre. Crediamo che lavorare in un ambiente con alti standard etici porti ad indubbi vantaggi come ad esempio una maggiore motivazione e produttività, così come una gestione ottimale dei rischi delle operations. Wind Tre tiene in modo particolare alla reputazione, asset sempre più importante perché connesso ai valori fondamentali per il nostro business, come la loyalty dei nostri clienti”.<p> <p><p> <p>Quali sono gli obiettivi per il futuro, è stato chiesto? “Le forze competitive di mercato richiedono - sottolinea Fiore - risposte e soluzioni a problematiche e rischi sempre più complessi. Di conseguenza, per il nostro dipartimento, è importante dare supporto al business con risposte sempre più specifiche, ma allo stesso tempo rapide e professionali. Per fare questo, stiamo investendo nel nostro dipartimento Compliance in formazione, sistemi di gestione dei dati e informazioni in maniera digitalizzata. Dopo questo esperimento positivo del BIT, - conclude Achille Fiore- pensiamo ad una partecipazione più attiva, alle iniziative e agli eventi legati al tema dell’anti-corruzione, collaborando con enti come la stessa Transparency International, allo scopo di condividere esperienze professionali e fornire il nostro contributo alla diffusione di standard etici nella business community”.<p> <p> <p> <p> <p> <p><p> <p> <p><p> <p>", "time": "2018-12-20T17:32:15+01:00", "type": "scienza"}
{"title": "RiceHouse vince la terza tappa dell’ING Challenge 2018 dedicata alla Green Economy ", "url": "https://www.lastampa.it/2018/12/26/scienza/ricehouse-vince-la-terza-tappa-delling-challenge-dedicata-alla-green-economy-P62LgY6CK7CazR0SaQkdxJ/pagina.html", "review": "", "content": "<p> <p>Rice House start-up nel riciclo del riso ha vinto un premio che con il riso ha poco a che fare. Rice House è un esempio evidente di circular economy, si occupa dello sviluppo, della produzione e commercializzazione di materiali biocompositi utilizzabili in architettura e in edilizia caratterizzati “dall’elevata efficienza energetica e acustica, da comfort abitativo, salubrit à  degli ambienti e eco-compatibilit à”. Il premio è stato assegnato da Ing, con Ing Challenge, Ing è una banca di origine olandese che offre servizi e prodotti in più di 40 paesi, con oltre 38 milioni di clienti e 51 mila dipendenti. <p> <p> <p> <p>La ING Challenge ha visto anche la partecipazione di Ribes Tech, startup che ha sviluppato un processo per la produzione di moduli fotovoltaici in plastica utilizzabili come sorgente di energia in ambito domotica, smart cities e Internet of Things, e 2hire, che offre soluzioni per la mobilità trasformando tutti i tipi di veicoli in auto connesse.<p> <p> <p> <p><p><p><p><p><p> <p><p> <p> <p> <p>Trai partecipanti dell’incontro che si sono confrontati sul tema della Green Economy: Roberto Cavallo, saggista e Eco-runner, Marco Bragadin, CEO di ING in Italia, Raimondo Orsini, Direttore Fondazione per lo Sviluppo Sostenibile e Adriana Santonocito, CEO e Socio Fondatore Orange Fiber.<p> <p> <p> <p>Rice House è stata premiata in particolare per la componente di innovazione e perché si inserisce in una più ampia attenzione verso il rapporto con il territorio.<p> <p><p> <p><p><p><p><p><p> <p><p> <p>La giuria era composta da rappresentanti di ING, tra cui Marco Bragadin, CEO di ING in Italia, Valerio Fallucca, Head of Retail Banking ING in Italia e Valerio Capizzi, Head of Energy Sector Wholesale Banking ING in Italia, e da figure esterne come Raimondo Orsini, Direttore Fondazione Sviluppo Sostenibile, Dewi van de Weerd, Vice Ambasciatrice dell’Ambasciata del Regno dei Paesi Bassi e Silvia Mion, Open Innovation Business Manager di H-FARM.<p> <p> <p> <p>Il team di RiceHouse potrà prendere parte ad un bootcamp di 3 giorni a febbraio 2019 nel campus di H-FARM e avrà la possibilità di vincere il premio finale di 10.000 euro .<p> <p><p> <p><p> <p> <p> <p> <p> <p><p> <p> <p><p> <p>", "time": "2018-12-26T05:00:00+01:00", "type": "scienza"}
{"title": " Economia circolare: l’Italia è tra i primi in Europa, ma può fare meglio ", "url": "https://www.lastampa.it/2018/12/28/scienza/economia-circolare-litalia-tra-i-primi-in-europa-ma-pu-fare-meglio-CLZkY3kryYRT07rYwXEgfL/pagina.html", "review": "", "content": "<p> <p>A che punto siamo con l’economia circolare in Italia? Quali sono le potenzialità in termini di occupazione e sviluppo per il nostro Paese? Nel settore rifiuti siamo alla vigilia del recepimento di  nuove importanti direttive europee   indirizzate verso la  circular economy  , quelle entrate in vigore il 4 luglio scorso. È tempo di capire quali sono i traguardi raggiunti e quelli ancora all’orizzonte. Soprattutto perché le direttive europee segnano un passo decisivo per il nostro Paese, con  nuovi possibili asset economici  . <p> <p>  <p> <p>Infatti, a fronte di una spesa complessiva di 9,3 miliardi di euro, per il quinquennio 2019-2023 si potrebbe produrre un impatto economico e occupazionale quantificabile in oltre  26 miliardi di euro di nuova produzione e di nuovo valore aggiunto, attivando oltre 170.000 unit  à   di lavoro.  <p> <p>   <p> <p>I dati parlano di una situazione migliore di quella che forse siamo abituati a pensare: infatti per tasso di circolarit à, l ’Italia è al secondo posto fra i principali Paesi europei.  <p> <p>  <p> <p>Nel nostro Paese, nel 2016 sono state riciclate  13,55 milioni di tonnellate (Mt) di rifiuti urbani, pari al 45% dei rifiuti prodotti.   Siamo al secondo posto dietro alla Germania con un’ottima performance in particolare nei rifiuti d’imballaggio.  <p> <p>Anche nel settore dei rifiuti speciali le classifiche ci pongono tra i leader in Europa: nel 2016 sono state riciclate in Italia circa  91,8 Mt di rifiuti speciali, il 65% di quelli prodotti.  <p> <p>   <p> <p>È quanto emerge dalla  Relazione sullo stato della green economy 2018  , presentata alla fiera  Ecomondo   dal Circular Economy Network  ,   progetto promosso dalla  Fondazione per lo Sviluppo Sostenibile.   <p> <p>   <p> <p>«  Il nostro Paese parte da un’ottima situazione – afferma il  vicepresidente   del  Circular Economy Network Luca Dal Fabbro   – ma oggi , nella fase di recepimento delle norme Ue,  occorre accelerare   in maniera decisa,  sviluppando le diverse filiere del riutilizzo e del riciclo dei rifiuti in direzione dei nuovi obiettivi per l’economia circolare».   <p> <p>  <p> <p>Per Dal Fabbro, la nuova direttiva è un’ occasione imperdibile   per aumentare la  competitivit  à   dell’industria italiana  . <p> <p>  <p> <p>Per i  rifiuti d’imballaggio  , nel 2017 sono stati raggiunti buoni risultati: l’ avvio a riciclo   ha  superato l’obiettivo del 65%   sull’immesso al consumo (67,5%) e quasi tutte le singole filiere (carta, vetro, metalli e legno) non avranno particolari difficolt à  a raggiungere i nuovi obiettivi di settore.   Serve alzare l’asticella  , portando il riciclo degli imballaggi al  78%   rispetto all’immesso al consumo. <p> <p>  <p> <p>I rifiuti da  Costruzione e Demolizione (C&amp;D)   sono una fetta importante dei rifiuti speciali complessivamente prodotti in Italia: nel 2016 ne hanno rappresentato il 40,6%, pari a 53 milioni di tonnellate.  Il tasso di recupero   dei rifiuti da C&amp;D si è attestato nel 2016 al  76,2%,   al di sopra dell’obiettivo de l 70%   fissato dalla Direttiva 2008/98/Ce per il 2020. Anche in questo caso non ci si vuole accontentare e si punta ad arrivare all’ 85%  . <p> <p>  <p> <p>I rifiuti  Raee   (da apparecchiature elettriche ed elettroniche), domestici e non domestici, raccolti nel 2015 in Italia erano 344.000 tonnellate, il  39% dell’immesso   al consumo medio del triennio precedente.  Siamo ben lontani dal target del 65%   che entrer à  in vigore dal 2019. È un’area da stimolare, spingendo la raccolta dei Raee al  70%   rispetto all’immesso al consumo. <p> <p>  <p> <p>Nel 2016 gli  pneumatici fuori uso   avviati a recupero complessivo erano 308.456 tonnellate, di questi il 44% è stato destinato a recupero di materia (135.304 t), mentre il restante 56% (173.152 t) è stato recuperato sotto forma di energia. Il target richiesto è  il  60%   del rifiuto gestito. <p> <p>  <p> <p>Sulla base di questi obiettivi, è stata calcolata una spesa complessiva (investimenti più costi di esercizio) che ammonta a 9,3 miliardi di euro nel quinquennio 2019-2023. Si tratta di un impegno che può produrre un impatto economico e occupazionale quantificabile in oltre  20 miliardi di euro di nuova produzione e 6,5 miliardi di euro di nuovo valore aggiunto, attivando oltre 170.000 unit  à   di lavoro.  <p> <p>  <p> <p> <p> <p> <p> <p><p> <p> <p><p> <p>", "time": "2018-12-28T06:00:00+01:00", "type": "scienza"}
{"title": " Econviene, l’e-commerce contro lo spreco di parafarmaci e integratori ", "url": "https://www.lastampa.it/2019/01/11/scienza/econviene-lecommerce-contro-lo-spreco-di-parafarmaci-e-integratori-2lU9DVji7cH1Hle3PrqtQJ/pagina.html", "review": "", "content": "<p> <p>Uno spreco senza motivo. Ogni anno in Italia milioni di confezioni di integratori, cosmetici e prodotti per la cura della persona vengono distrutti. Un problema anche ecologico; si pensi, oltre che allo smaltimento dei prodotti stessi, alle confezioni e agli imballaggi.  <p> <p>Confezioni danneggiate  , anche di poco, con piccoli difetti di stampa o packaging esterno leggermente rovinato, scadenze inferiori ai 6 mesi che spingono le farmacie a non ritirare più i prodotti dalle aziende e dai grossisti, fine stock, ovvero quei prodotti che gli operatori del settore farmaceutico decidono di dismettere per motivi commerciali. Queste le motivazioni per le quali ogni anno si gettano milioni di prodotti ancora utilizzabili.  <p> <p>  <p> <p><p><p><p><p><p> <p>Partendo dalla considerazione che tutti questi prodotti non solo non devono essere gettati, ma possono essere ancora utilizzati, quattro imprenditori hanno fondato Econviene; promosso dalla startup Aldigiù, è il primo e-commerce  contro lo spreco di integratori e prodotti da farmacia in Italia. Il sito propone una vasta selezione di integratori e cosmetici a rischio di inutile distruzione; non ci sono farmaci perché le normative vigenti prevedono che siano distribuiti attraverso canali specifici. Ai prodotti in vendita viene applicato lo sconto minimo del 50%.  <p> <p>   <p> <p>   <p> <p><p><p><p><p><p> <p><p> <p>Alberto Monico  , farmacista, Diego Zancarini, Giuliano Filippi e Federico Zancarini, lo hanno lanciato nel maggio del 2018: ad oggi Econviene conta 18.500 utenti unici al mese, dunque circa 600 al giorno. I mercati di riferimento al momento sono quelli del Triveneto, seguiti dalla Lombardia. I risultati e i numeri raggiunti in pochi mesi mettono in evidenza quanto sia percepito come spreco questo fenomeno, che interessa i farmaci e i presidi medico-chirurgici come siringhe, protesi, mezzi diagnostici in vitro, sostanze chimiche disinfettanti etc., e coinvolge anche gli integratori e  il macro settore dei prodotti per la cosmesi e la bellezza, l’igiene e la cura della persona e dei prodotti per bambini. Giuliano Filippi, uno dei quattro soci fondatori, si dice soddisfatto: «A novembre abbiamo raddoppiato il fatturato di settembre vendendo circa 2000 articoli».  <p> <p>  <p> <p>Alberto Monico   ci spiega che trattandosi di prodotti per il benessere e la salute, su Econviene è assicurata la massima cura nella conservazione, che avviene secondo le normative vigenti: «Sono perfettamente integri dal punto di vista delle proprietà chimico-fisiche e sono garantiti fino alla naturale scadenza. Ogni prodotto che commercializziamo viene controllato dal team di Econviene per garantire al consumatore il rispetto degli standard». Anche nel caso delle confezioni danneggiate, continua Monico: «Viene verificata l’integrità del prodotto all’interno e applicato un sigillo di qualità».  <p> <p>  <p> <p><p><p><p><p><p> <p> <p> <p>Sulle garanzie per i consumatori è Filippi a sottolineare: «Il nostro socio Alberto Monico è farmacista e direttore tecnico. I parafarmaci con confezione danneggiata vengono controllati uno a uno, dopodiché viene posto il sigillo di garanzia. Se la confezione viene reputata non idonea il prodotto viene scartato. E su tutti gli altri prodotti ci assicuriamo che le condizioni di conservazione siano conformi all’integrità del prodotto». Poiché lo spreco coinvolge tutta la filiera, a cominciare dalla produzione, viene da chiedere come abbiano reagito produttori e farmacisti. Il grosso dei produttori, spiega Filippi, è favorevole all’idea perché risolve un problema annoso anche per loro: «Qualcuno però teme di farsi concorrenza in casa o di infastidire dei clienti. Anche tra i farmacisti le risposte sono varie: i più evoluti sanno che il web è una risorsa».    <p> <p> <p> <p> <p> <p><p> <p> <p><p> <p>", "time": "2019-01-11T06:00:00+01:00", "type": "scienza"}
{"title": "Rapporto Assobioplastiche: l’industria bioplastica spicca il volo ", "url": "https://www.lastampa.it/2018/12/26/scienza/rapporto-assobioplastiche-lindustria-bioplastica-spicca-il-volo-tZHJeDLeX4vmok0bsdyOcL/pagina.html", "review": "", "content": "<p> <p>Si può davvero rilanciare economia e occupazione con l’economia circolare, l’innovazione e la sostenibilità. Non sono solo parole, lo dimostrano i fatti. E i dati. Ad esempio quelli che la filiera delle bioplastiche compostabili, rappresentata in Italia da Assobioplastiche, ha presentato recentemente con il suo 4° rapporto annuale, uno studio effettuato da Plastic Consult, società indipendente che dal 1979 svolge studi e analisi di mercato nel settore delle materie plastiche. Dai quali emerge il profilo di un’industria giovane, ad alto tasso di innovazione. <p> <p><p> <p>I DATI<p> <p>Nel quinquennio 2012-2017 si è registrato un aumento sia del fatturato, con il 49% in più, pari a 545 milioni di euro, che della produzione, aumentata dell’86% con un totale di 73.000 tonnellate. Sono di più anche gli addetti: la forza lavoro è arrivata a 2.450 persone impiegate, un aumento del 92%. <p> <p><p> <p>Nel 2017, in Italia, l’industria delle plastiche biodegradabili e compostabili, è stata rappresentata da 240 aziende, suddivise in 5 produttori di chimica e intermedi di base, 19 produttori e distributori di granuli, 153 operatori di prima trasformazione, 65 operatori di seconda trasformazione, con 2.450 addetti dedicati per 73.000 tonnellate di biopolimeri prodotti, con un fatturato complessivo di 545 milioni di euro. <p> <p><p> <p>Delle 73.000 tonnellate di polimeri lavorati, il 68% è stato destinato alla produzione degli shopper monouso per la spesa, il 13% ai sacchi per la raccolta della frazione organica e il restante 19% suddiviso tra manufatti per l’agricoltura, la ristorazione, il packaging alimentare e l’igiene della persona. <p> <p><p> <p>LA LOTTA AI SACCHETTI ILLEGALI<p> <p>Sempre nel 2017, per la prima volta dall’introduzione della legge 28/2012, con 49.500 tonnellate, i volumi degli shopper compostabili monouso immessi sul mercato superano quelli dei sacchetti illegali in plastica tradizionale, scesi a 42.500 tonnellate dalle 45.000 del 2016. <p> <p><p> <p>Un dato che Marco Versari, Presidente di Assobioplastiche, commenta così: «È un risultato importante, riflette gli effetti delle efficaci azioni di repressione avviate da Polizia Locale di Milano, Napoli e Torino, Carabinieri e Guardia di Finanza». Versari continua sottolineando la necessità di aumentare i controlli e le sanzioni: «Siamo certi che la prosecuzione di tali azioni su tutto il territorio nazionale contribuirà al sostegno dell’economia sana di cui questo Paese ha assoluto bisogno». <p> <p><p> <p>LE STIME PER IL 2018<p> <p>Relativamente al 2018, le previsioni di sviluppo della produzione di manufatti compostabili vedono una crescita complessiva intorno al 15%, con dinamiche diverse a seconda delle applicazioni. Sono attesi buoni sviluppi per il film agricolo, anche sui mercati internazionali, e nel settore dell’imballaggio alimentare grazie alla crescente diffusione della pratica delle raccolte differenziate in Europa, nel comparto dei sacchi per il primo imballo alimentare (ultraleggeri). Inoltre, i produttori italiani si confermano punto di riferimento per le forniture in tutta Europa, si registra una riduzione della domanda di sacchi per la raccolta dell’umido spesso sostituiti con gli shopper e/o con i sacchetti ultraleggeri, come effetto positivo della legislazione italiana. Le attese decisioni in materia di rifiuti da parte della UE lasciano prevedere un quadro evolutivo di traino in molti Paesi.<p> <p><p> <p>Lo studio, illustrato alla presenza, tra gli altri, del Presidente della Fondazione per lo Sviluppo Sostenibile Edo Ronchi, conferma la forte dinamicità del settore dei materiali plastici compostabili, in particolare delle imprese che continuano a crescere ed investire in forza lavoro qualificata, macchinari e impianti all’avanguardia, applicazioni innovative nei diversi settori. <p> <p><p> <p>Fanno ben sperare per l’evoluzione dell’intero comparto il fermento di un mercato fortemente motivato dalla necessità di ridurre l’inquinamento da plastica di suolo, fiumi e mari, la prossima apertura ai prodotti compostabili di paesi come Spagna e Austria, appena proceduti da Francia e Vallonia, insieme alla capacità di questi manufatti di risolvere i problemi connessi alla valorizzazione della frazione organica. <p> <p><p> <p>Marco Versari sottolinea l’importanza dei modelli di interconnessione tra bioplastiche e sistemi di raccolta differenziata della frazione organica sviluppati in Italia, che si stanno dimostrando vincenti: «Ci auguriamo che consumatori, cittadini e rappresentanti delle istituzioni possano sostenere con sempre più consapevolezza e forza, anche in Europa, il percorso di innovazione, crescita economica e occupazionale e tutela ambientale rappresentato dalla filiera dei manufatti biodegradabili e compostabili». <p> <p><p> <p> <p> <p> <p> <p><p> <p> <p><p> <p>", "time": "2018-12-26T04:45:00+01:00", "type": "scienza"}
{"title": " Gli acquisti “green” degli Italiani ", "url": "https://www.lastampa.it/2019/01/04/scienza/gli-acquisti-green-degli-italiani-UuWCbXZ9R5QBjUIrDkmwbN/pagina.html", "review": "", "content": "<p> <p>Cresce l’attenzione degli italiani per la sostenibilità dei prodotti e diventa un fattore trasversale sempre più rilevante anche nello shopping extra alimentare. Prodotti “ecologici”, materie prime e componenti a basso impatto ambientale, confezioni biodegradabili, materiali di riciclo o riciclabili, ma anche interesse per il gardening e la cosmesi “naturale” sono tutti indicatori del ruolo sempre più importante del “green” nella scelte d’acquisto degli italiani. <p> <p><p> <p>A rilevare questo trend è l’edizione 2018 dell'Osservatorio Non Food di GS1 Italy , lo studio realizzato in collaborazione con TradeLab che dal 2003 monitora il settore dei beni non alimentari, sia a livello di consumi sia di rete distributiva, fotografando l'evoluzione della spesa extra alimentare degli italiani. <p> <p>«Praticamente tutti i 13 comparti merceologici rilevati si stanno tingendo di verde ma ci sono settori in cui questo trend è già significativo, come il bricolage, l’arredamento, i casalinghi e la cosmesi» spiega Marco Cuppini, research and communication director di GS1 Italy.<p> <p><p> <p>Prendersi cura della propria casa e dell’ambiente, cercando di evitare gli sprechi e di dare nuova vita alle cose, sono sicuramente alcuni degli elementi alla base della ritrovata passione per il bricolage, che vale ormai oltre 12 miliardi di euro di vendite. A spingere gli affari è da alcuni anni il segmento “Giardinaggio, tempo libero e autoaccessori”, che è cresciuto del 6% nell’ultimo quinquennio e che l’anno scorso ha fatturato 6,1 miliardi di euro (+1,9% annuo), diventando il segmento più importante del fai-da-te. Un trend spiegato dall’incremento degli appassionati di coltivazione e gardening, che, dopo aver raccolto informazioni in maniera autonoma, online o direttamente dalle confezioni dei prodotti che acquistano, considerano molto importanti il servizio consulenziale offerto dal personale di vendita dei punti vendita fisici.<p> <p><p> <p>Anche nel mondo dei prodotti di bellezza, che nel 2017 ha generato 5,7 miliardi di euro di vendite, è l’interesse per i prodotti “naturali” e “green” a guidare la crescita delle erboristerie e parafarmacie (+2,4%) con tassi più alti rispetto al mercato totale (+3,1%).<p> <p><p> <p>Tra i nuovi fenomeni del settore di mobili e arredamento (oltre 14 miliardi di euro di vendite nel 2017, +0,8% sull’anno precedente) si fa strada la ricerca di oggetti di design a basso impatto ambientale e la sperimentazione di arredi ecologici per la casa e l’ufficio, costruiti con materiali riciclati ad impatto zero. Nel settore del design d’interni più all’avanguardia l’impiego di materiali riciclati ed elementi di recupero in mobili e complementi d’arredo sta diventando, infatti, una vera e propria tendenza, ottenendo un perfetto connubio tra artigianalità ed ecosostenibilità.<p> <p> <p> <p> <p> <p><p> <p> <p><p> <p>", "time": "2019-01-04T05:00:00+01:00", "type": "scienza"}
{"title": "Imballaggi ecologici e traghetti elettrici: l’Europa punta sull’innovazione per un futuro sostenibile ", "url": "https://www.lastampa.it/2018/12/31/scienza/imballaggi-ecologici-e-traghetti-elettrici-leuropa-punta-sullinnovazione-per-un-futuro-sostenibile-Igqyr6T487ml5LvdLo4OIL/pagina.html", "review": "", "content": "<p> <p>“Sostenere la visione di un’Europa più amica dell’innovazione”: questo l’obiettivo rilanciato dal presidente del Parlamento europeo, Antonio Tajani, in occasione della conferenza di alto livello organizzata con la Commissione europea sulla ricerca e l'innovazione europea che si è svolta il 27 novembre a Bruxelles. <p> <p> <p> <p>“Dal 1984 ad oggi abbiamo investito oltre 200 miliardi di euro, creando milioni di nuovi posti di lavoro e sostenuto una rete di ricercatori, Università e centri di ricerca di eccellenza assoluta”, ha continuato Tajani, ricordando che il Parlamento ha votato il 14 novembre una proposta per aumentare le risorse da 80 a 120 miliardi di euro. <p> <p> <p> <p>Perché più innovazione e ricerca possono significare anche più sostenibilità: bisogna agire in fretta per trovare soluzioni che limitino l’aumento della temperatura globale ad +1,5° piuttosto che a +2°, come ha ricordato Daniela Jacob, dell’IPCC (Intergovernmental Panel on Climate Change Report). “Viviamo in un mondo in cui il clima sta cambiando, condizionando gli stili di vita di ciascuno di noi. Lo scenario a +1,5 °C significa aumento dei mari di 10 cm inferiore rispetto a quello previsto nello scenario a +2°, con oltre 10 milioni di persone esposte a meno rischi. Significa la sopravvivenza delle barriere coralline, fondamentali per garantire ecosistemi sani”. Limitare il surriscaldamento globale ad 1,5° non è una sfida impossibile, ma “richiederà una transizione a tutti i livelli, a partire dallo stile di vita quotidiano di ciascuno di noi”. <p> <p> <p> <p>Tanti i progressi necessari, dalle rinnovabili ai trasporti, dalla gestione dei rifiuti alla salvaguardia degli Oceani, come ribadito dall’europarlamentare Gesine Meissner (ALDE): “Ad Orizzonte 2050 si prevede che negli oceani ci sarà più plastica che pesci. I fondi per la ricerca e l’innovazione sono fondamentali anche per sensibilizzare i cittadini riguardo a queste problematiche”. <p> <p> <p> <p> <p> <p>SOSTENIBILITÀ E RICERCA: I PROGETTI FINANZIATI DALL’EUROPA <p> <p>Nel corso dei panel della conferenza “EU research and innovation in our daily life”, gli speaker hanno aggiornato la platea sui progetti di ricerca attivati grazie a fondi europei: a partire dall’italiano First2Run realizzato con la Novamont, che dimostra come colture oleaginose a basso input possano essere impiegate per estrarre oli vegetali da utilizzare per la produzione di bioplastiche, cosmetici, biolubrificanti, fertilizzanti. <p> <p> <p> <p>Dalla Svezia arriva Trash-2-Cash che con i finanziamenti dell’UE ha lavorato per creare nuovi tessuti di alta qualità direttamente dai rifiuti pre-consumo e post-consumo, per offrire alle aziende di vari settori (moda, interni, automotive e altri beni di lusso) nuove opzioni di eco-fibra.<p> <p> <p> <p>I ricercatori finlandesi del progetto Sulachange hanno creato un materiale di imballaggio ecologico, da utilizzare in alternativa alla plastica: si chiama Sulapac, ed è biodegradabile, a base di legno e adesivi naturali, può essere prodotto in serie in quantità industriali utilizzando metodi e sistemi impiegati oggi nella produzione di imballaggi di plastica, quindi senza costruire nuovi impianti. <p> <p> <p> <p>Gensoric punta invece a far sì che l’Europa diventi un’economia competitiva a basse emissioni di carbonio entro il 2050, abbattendo in particolare quelle che provengono dal riscaldamento: per questo ha sviluppato il sistema Willpower, il primo al mondo a produrre metanolo dalla CO2 atmosferica e dall’acqua, per di più senza utilizzo di materiali pericolosi o serbatoi ad alta pressione.<p> <p> <p> <p>Tra i progetti più interessanti infine c’è e-ferry, direttamente dalla Danimarca, Paese che ha promesso di fermare i veicoli diesel e a benzina entro il 2030. Con e-ferry l’intento è quello di portare l’elettrico anche su acqua, realizzando traghetti “green” completamente elettrici che possano decarbonizzare il trasporto marittimo, tema molto caro ad una nazione che ha la necessità di collegare al territorio continentale oltre 400 isole. In particolare, l’isola danese di Aero, nel Mar Baltico, non essendo collegata alla terraferma da un ponte, dipende dai traghetti. “Da tempo stiamo lavorando per diventare un’isola al 100% neutra in termini di emissioni di carbonio: siamo a metà strada, avendo realizzato un’infrastruttura solare ed eolica completa.<p> <p><p> <p> Adesso vogliamo muoverci anche sul lato dei trasporti”, ha spiegato nel corso della conferenza Trine Heinemann , coordinatrice del progetto e-ferry. La tecnologia utilizzata ha permesso di sviluppare un prototipo, che potrebbe entrare in funzione nella primavera 2019, in grado di percorrere tragitti di 40 km: a livello locale, se si sostituissero i traghetti esistenti con quelli elettrici, ogni anno l’isola di Aero potrebbe ridurre le emissioni di Co2 di 2mila tonnellate, con tagli di 41mila kg di NOx. “Ogni abitante dell’isola di Aero potrebbe emettere il 4% in meno di gas effetto serra”. Pensando in grande, “solo in Europa ci sono più di 700 traghetti che coprono tragitti di 40 km: se li sostituissimo tutti con traghetti elettrici potremmo risparmiare 5 milioni di CO2 ogni anno”.<p> <p> <p> <p>Per fare la differenza, però, serve restare uniti, è il monito che arriva dal Parlamento Europeo: solo la collaborazione tra Stati, Università e ricercatori può aiutarci a promuovere giorno dopo giorno una visione più sostenibile dell’Europa e del Mondo.<p> <p><p> <p> <p> <p> <p> <p><p> <p> <p><p> <p>", "time": "2018-12-31T05:00:00+01:00", "type": "scienza"}
{"title": " Catalogna, al via il progetto pilota per eliminare i sacchetti di plastica da negozi e supermercati ", "url": "https://www.lastampa.it/2019/01/08/scienza/catalogna-al-via-il-progetto-pilota-per-eliminare-i-sacchetti-di-plastica-da-negozi-e-supermercati-q36yLd61vHvIvzZJlWhhyH/pagina.html", "review": "", "content": "<p> <p>E’ Seu d'Urgell   la prima citt à  della Catalogna che eliminerà dai negozi tutti i sacchetti in plastica. A loro posto quelli compostabili, da riutilizzare per la raccolta della frazione organica. Un passo fondamentale verso un’economia sempre più circolare, reso possibile da un accordo tra i commercianti e i distributori di prodotti alimentari della regione con il consorzio pubblico che gestisce i servizi ambientali di Seu d’ Urgell  (l’Ag  è  ncia de Residus de Catalunya e la Mancomunitat de residus de l  ’Urgellet  ), in collaborazione con  Ellen MacArthur Foundation, Novamont e BASF  . <p> <p>  <p> <p>Il progetto pilota rientra nel programma europeo “  CERES  ”   messo a punto dalla Ellen Mc Arthur Foundation per promuovere la raccolta dei rifiuti umidi attraverso l’utilizzo dei sacchi compostabili. <p> <p> <p> <p>In questo modo la comunit à  catalana di Seu d’Urgell riuscir à  a migliorare la qualit  à   della raccolta della frazione organica  , riducendo la contaminazione ad opera di materiali impropri, soprattutto la plastica, contribuendo alla produzione di un compost ricco di humus, efficace per combattere il fenomeno della desertificazione e riportare il carbonio organico di qualit à  nel suolo. <p> <p>  <p> <p>La sperimentazione  durerà  12 mesi   e rappresenter à  il primo banco di prova in Catalogna, in vista dell'entrata in vigore del regio decreto 293/2018 che mette al bando tutti i sacchetti leggeri e ultraleggeri di plastica a partire dal 1° gennaio 2021, consentendo da allora solo quelli compostabili. <p> <p> <p> <p>Si prevede che in questo modo oltre 2 milioni di buste in plastica verranno tolte dalla circolazione e sostituite con quelle biodegradabili e compostabili. In aggiunta, sempre nell’ottica dei principi dell’economia circolare, verr à  introdotto l’uso delle retine riutilizzabili per la pesatura e il confezionamento di frutta e verdura.   E i cittadini saranno informati da  un ’apposita campagna di comunicazione, sia nei punti vendita che sul territorio della comunit à . <p> <p> <p> <p>Novamont   ha collaborato al progetto sia contribuendo alla sua impostazione sia fornendo la met à  del quantitativo di shopper e sacchi frutta/verdura necessari in un anno. <p> <p> <p> <p> <p> <p> <p> <p><p> <p> <p><p> <p>", "time": "2019-01-08T09:55:46+01:00", "type": "scienza"}
{"title": " In Palestina arriva il primo Social Business Centre del Medio Oriente ", "url": "https://www.lastampa.it/2019/01/10/scienza/in-palestina-arriva-il-primo-social-business-centre-del-medio-oriente-YU9YQSWjE45ir5VXqhTRpL/pagina.html", "review": "", "content": "<p> <p>La Palestina è uno dei Paesi con il più alto tasso di disoccupazione del mondo, secondo gli ultimi dati dell’International Labour Office: nel 2017 la disoccupazione è arrivata al 27,7%. Drammatiche poi le differenze nella partecipazione della forza lavoro per genere: quella maschile si aggira intorno al 71% mentre le donne sono ferme al 19%. <p> <p>Tra le cause, l’occupazione israeliana e la conseguente instabilità politica, ma anche il gap tra formazione e domanda del mercato, scarso accesso al mercato internazionale, mancanza di servizi di consulenza sul lavoro per i liberi professionisti, scarsa diversificazione del mercato ed egemonia dei maggiori centri economici che comunque non riescono ad assorbire la forza lavoro esistente.<p> <p>In questo contesto a Betlemme è nato il primo Yunus Social Business Centre di tutto il Medio Oriente, accreditato dallo Yunus Centre di Dhaka (Bangladesh), fondato dal premio Nobel per la Pace Muhammad Yunus. Realizzato grazie ad un accordo tra l’Università di Betlemme, il VIS - Volontariato Internazionale per lo Sviluppo e il Centro bengalese, ha sede presso la Facoltà di Economia Aziendale dell’Università di Betlemme e conta su una partnership con lo Yunus Social Business Centre dell’Università di Firenze. Il centro è un incubatore e acceleratore di start up social business oriented, divulga le teorie del social business e offre supporto strategico, formazione, consulenza a privati ed istituzioni che vogliono metterlo in pratica, anche in aziende già esistenti. Avrà come focus il Sud della Cisgiordania, in particolare i distretti di Betlemme e Hebron e a Gerusalemme Est. <p> <p><p><p><p><p><p> <p>IL PRIVATO PUÒ FARE LA DIFFERENZA   Data l’assenza di politiche di Welfare e la prolungata occupazione militare, in cui le reti sociali stanno vivendo un processo di sfaldamento, l’impresa, la formazione a tutti i livelli e l’innovazione sociale possono rappresentare un’opportunità per favorire lo sviluppo socio-economico. La popolazione palestinese è resiliente, ma deve essere supportata, soprattutto vanno valorizzati i gruppi più deboli: i NEET (persone non occupate né nello studio, né nel lavoro né nella formazione), i giovani e le donne. <p> <p>L’Università di Betlemme era già dotata di un incubatore di impresa che ora, grazie a Yunus, diventerà anche un Social Business Centre per favorire non solo la nascita di start up, ma anche di incentivare l’approccio basato sulla sostenibilità per persone e ambiente. Vere e proprie imprese in grado di autosostenersi economicamente e anche di creare valore sociale. Luigi Bisceglia, rappresentante Paese VIS in Palestina e coordinatore dello Yunus Centre, sottolinea l’importanza di coinvolgere il settore privato nei processi di sviluppo delle comunità palestinesi: «VIS e Università di Betlemme hanno deciso di accettare la sfida proposta dal prof. Yunus: il mondo dell’imprenditoria può fare la differenza, impegnandosi direttamente a risolvere i problemi socio economici delle comunità dove opera, oppure finanziando nuove start up con un forte impatto sociale». <p> <p><p> <p> <p> <p> <p> <p><p> <p> <p><p> <p>", "time": "2019-01-10T06:00:00+01:00", "type": "scienza"}
{"title": " Emergenza fanghi, servono soluzioni innovative ", "url": "https://www.lastampa.it/2019/01/24/scienza/emergenza-fanghi-servono-soluzioni-innovative-kQA0AoX38QN4PxmWJIPKNN/pagina.html", "review": "", "content": "<p> <p>La gestione dei fanghi di depurazione   rappresenta una delle principali criticità per gli operatori del settore idrico dato l’attuale contesto normativo che richiede un trattamento delle acque reflue sempre più estesa con conseguente aumento dei quantitativi di fango prodotti e restrizioni crescenti ai metodi tradizionali di smaltimento quali utilizzo in agricoltura, incenerimento e conferimento in discarica. Si prevede che il business dei fanghi raggiunga in Italia un valore pari a circa 450 milioni di Euro nei prossimi 2 anni, con circa 1,5 milioni di tonnellate di sostanza secca da smaltire per anno. Il problema principale per gli operatori della depurazione è la progressiva saturazione delle discariche disponibili, le crescenti limitazioni all’utilizzo dei fanghi in agricoltura e il ridotto numero di termovalorizzatori, tutti elementi che rendono necessario identificare soluzioni nuove per garantire la riduzione a monte del problema.  <p> <p>  <p> <p>E’ il caso di Newlisi S.p.A., società con sede a Milano che sviluppa e commercializza con successo un sistema innovativo per il trattamento dei fanghi civili e industriali in grado di minimizzare i quantitativi da destinare a smaltimento e massimizzare il recupero di energia dal rifiuto stesso.  <p> <p>La tecnologia Newlisi si basa su un processo di idrolisi termochimica brevettato in 39 Paesi che garantisce una riduzione in peso/volume di oltre il 70% del fango. Il processo consiste in una solubilizzazione della frazione organica presente nel fango ottenuta attraverso un trattamento chimico fisico a basse temperature e pressione atmosferica.  <p> <p>  <p> <p><p><p><p><p><p> <p> <p> <p>Rispetto ai metodi tradizionali, i vantaggi sono dati dall’eliminazione a monte del quantitativo di fanghi da smaltire direttamente nel sito di depurazione, abbattendo in modo significativo i costi di smaltimento sostenuti dal gestore del depuratore. <p> <p>In aggiunta, la parte solubilizzata è un ottimo ingrediente per la digestione anaerobica con conseguente significativo incremento della produzione di metano (anche oltre il 40%), permettendo il recupero di energia dal rifiuto trattato.   <p> <p>La tecnologia rappresenta un perfetto esempio di economia circolare oltre a consentire di risparmiare denaro pubblico grazie alla riduzione dei costi di smaltimento, senza considerare i benefici sociali e ambientali quali, ad esempio, la riduzione delle emissioni dato il minor transito di mezzi per il trasporto dei fanghi, l’assenza di virus e patogeni nei fanghi trattati, la diminuzione dell’impatto odorigeno.  <p> <p>Newlisi è leader in Italia, con applicazioni sviluppate per i principali players di settore a servizio dei depuratori di Siena (dal 2015), Lecce (dal 2017) e Grosseto (impianto in costruzione).  <p> <p> <p> <p>* Presidente e Amministratore Delegato di Newlisi S.p.A. <p> <p><p> <p> <p> <p> <p> <p><p> <p> <p><p> <p>", "time": "2019-01-24T06:00:00+01:00", "type": "scienza"}
{"title": " Italia, quali tempi e quali costi per la transizione energetica? ", "url": "https://www.lastampa.it/2019/01/15/scienza/italia-quali-tempi-e-quali-costi-per-la-transizione-energetica-geTJek5nUpZKadkANblm3N/pagina.html", "review": "", "content": "<p> <p>La transizione energetica, troppo lenta sia in Italia che nel mondo, resta un tema chiave nella lotta al riscaldamento globale e verso una maggiore sostenibilità. Senz’altro si tratta di una delle tematiche più importanti per chi è preoccupato per il futuro del Pianeta e soprattutto dei suoi abitanti. In questo percorso, certo difficile e complesso, quindi, il cittadino non può restare soggetto passivo nelle scelte energetiche, deve piuttosto “integrarsi verticalmente” con chi decide, “per abbracciare e comprendere un fenomeno complesso come la transizione energetica”. Da ciò deriva “una nuova responsabilità in capo al cittadino-consumatore-produttore: quella di informarsi correttamente su tempi, modalità e costi della transizione”.   <p> <p>  <p> <p>Così facendo potrebbe scoprire, ad esempio, con riferimento all’Italia, che il sistema energetico nazionale, in termini di produzione, consumo di energia e relative emissioni, mostra punti di forza e punti di debolezza. In questo quadro la lotta al riscaldamento globale e la questione della sicurezza energetica “trarrebbero benefici diretti dalla massimizzazione della produzione domestica di energia, sia essa rinnovabile (con impatti positivi sulla decarbonizzazione e sulla CO2) che tradizionale, in particolare gas, con impatti positivi in termini di sicurezza, ambiente e crescita economica, a partire dal contributo alla crescita del Paese attraverso l’aumento del PIL”. Questo quanto segnala una ricerca condotta per Aspen Institute Italia da Shell in collaborazione con Elettricità Futura. <p> <p>  <p> <p> Il supporto alla crescita del PIL dalla massimizzazione della produzione domestica di energia si materializzerebbe supportando nuovi investimenti in infrastrutture, contribuendo alle entrate fiscali, migliorando la bilancia commerciale. Nel quadro italiano, infatti, la modesta crescita del PIL è tra i principali punti di debolezza, specialmente in considerazione del crollo della componente “investimenti” (-23% in 10 anni), tra cui quelli energetici non fanno eccezione. Il recente, seppur lieve, aumento del PIL nazionale ha portato con sé un aumento delle emissioni di poco più dell’1%, in linea con le dinamiche mondiali.  <p> <p>  <p> <p>Ciò detto, si legge nella ricerca condotta per Aspen Institute Italia da Shell in collaborazione con Elettricità Futura, per quel che riguarda le fonti fossili “dove si concentrano le operazioni estrattive, il beneficio sul PIL è immediatamente tangibile: lo dimostra il caso della Basilicata, regione in cui si concentra oltre il 50% della produzione nazionale di idrocarburi (e i tre quarti della produzione di petrolio), e dove il settore estrattivo è il principale contributore al PIL regionale”. Confrontato con quello delle regioni limitrofe “il PIL lucano è quello che mostra il migliore trend storico (in concomitanza con l’inizio delle attività di estrazioni dalla fine degli anni 90), e il più alto PIL pro-capite: l’11,6% in più rispetto alla media del Mezzogiorno”.  <p> <p>  <p> <p> In tutto ciò, però, emerge la “necessità di una profonda integrazione verticale tra decision maker e cittadino”. Sembra insomma “che il cittadino sia al corrente (e si interessi) del rischio, ma che al contempo si disinteressi del processo che, almeno in parte, potrebbe aiutare a mitigare quel rischio (la transizione energetica, appunto)”, invece “è assodato che integrazione e cooperazione verticale sono elementi imprescindibili per favorire la transizione”.  <p> <p>  <p> <p> Intanto la situazione energetica del Paese, ricorda la ricerca, mostra la fragilità del decoupling nazionale, ovvero della capacità di generare ricchezza limitando al contempo le emissioni. Resta inoltre il tema della forte dipendenza energetica. “Paradossale la situazione nel settore idrocarburi, e in special modo nel gas naturale - si legge nella ricerca - dove la quota di import raggiunge il 93% del fabbisogno mentre la produzione cala ogni anno in virtù del fatto che si sono quasi azzerate le attività di esplorazione (dalle quali la produzione dipende fisiologicamente)”. Fenomeno ”paradossale in quanto investe la prima fonte energetica del Paese per ampiezza della domanda e per strategicità nel favorire la transizione”. In linea con la massimizzazione della produzione domestica di energia, “un ulteriore supporto potrà venire dallo sviluppo del settore del biometano – gas rinnovabile prodotto da matrici agricole, agroindustriali e rifiuti organici – che potrebbe integrare il gas naturale negli usi finali e che presenta un potenziale di sviluppo considerevole”, conclude la ricerca condotta per Aspen Institute Italia da Shell in collaborazione con Elettricità Futura. <p> <p> <p> <p> <p> <p> <p> <p><p> <p> <p><p> <p>", "time": "2019-01-15T06:00:00+01:00", "type": "scienza"}
{"title": " Economia circolare ed End-of-waste, un pasticcio in salsa gialloverde ", "url": "https://www.lastampa.it/2018/12/18/scienza/economia-circolare-ed-endofwaste-un-pasticcio-in-salsa-gialloverde-vGQ71eueF0W4Ef2bYOT36M/pagina.html", "review": "", "content": "<p> <p>Come recuperare l’argento dalle pellicole fotografiche non è proprio quello che la filiera dell’economia circolare si aspettava arrivasse dai decreti ‘End of waste’. E invece è quello che un emendamento alla Manovra sta per mettere nero su bianco, al netto di modifiche che potrebbero arrivare con una riformulazione nel maxi-emendamento.<p> <p>Già sotto stress per la discussione con l’Europa sul computo del deficit, la legge di Bilancio infatti si occuperà anche dell’industria ‘verde’, quella che trasforma i rifiuti in risorse dopo averli recuperati e che da questi produce nuova materia.<p> <p>Le norme ‘End of waste’ – attese da tempo da parte del ministero dell’Ambiente per ‘aprire’ finalmente le porte alla filiera del riciclo che da tempo si ritrova nel limbo del ‘non poter fare’ – sono necessarie per definire i criteri per la cessazione della qualifica di rifiuto, ossia per decidere quando e con quali criteri un rifiuto smette di essere tale per divenire materia prima seconda o sottoprodotto. Inizialmente pensate per essere inserite nel decreto Semplificazioni, sono state prima ritirate e poi presentate in commissione Industria al Senato come emendamento alla Manovra; tra l’altro con due proposte diverse di modifica al testo, una del M5s e una della Lega, lasciando quantomeno dubbi (qualora ce ne fosse ancora bisogno…) sulle ‘reali’ intenzioni di coerenza politica e sulla coesione all’interno della maggioranza che sostiene il governo.<p> <p>Però, il problema è che l’emendamento – puntando a modificare un articolo del cosiddetto Codice Ambiente (il decreto legislativo 152 del 2006) - fa riferimento a una norma del 1998, e accoppia cicli produttivi e materiali non tenendo assolutamente in considerazione di come la filiera si sia evoluta in queste due decadi, né di come l’innovazione abbia cambiato completamente modi e tecniche di lavoro. Viene, in pratica, spazzata via tutta la tecnologia e lo sviluppo compiuto dalle industrie negli ultimi 20 anni. Ed è così che per esempio ci si ritrova ad avere a che fare con norme che indicano come recuperare l’argento dalle pellicole fotografiche. Cosa che nel 2018 assume il sapore di ‘archeologia’ del riciclo, anche se sarebbe più opportuno tradurlo come un “errore imbarazzante”, almeno per onestà intellettuale.<p> <p>Rimangono comunque aperte due questioni centrali.<p> <p>La prima riguarda un ennesimo rinvio per l’emanazione del decreto nazionale sul “cosa fare e come farlo”; la seconda è che la traduzione concreta di queste norme, per come sono formulate, rischia seriamente di bloccare l’economia circolare, dal momento che di fatto verrebbero sospese le autorizzazioni (a parte in alcuni casi, comunque poco chiari, per i quali sarebbe prevista una valutazione da parte dell’autorità competente che dovrebbe comunque attendere le ‘regole’ del ministero). Le aziende infatti prima di vedere rinnovata la loro autorizzazione dovrebbero attendere i nove mesi che vengono concessi al ministero dell’Ambiente per emanare le Linee guida. Un passaggio ambiguo che potrebbe pesare sul lavoro della filiera che oggi riesce in qualche modo ad andare avanti.<p> <p>Nella formulazione attuale della norma si rischia dunque di ottenere l’effetto opposto a quello che si dichiara di perseguire: anziché sbloccare le filiere del riciclo, si rischia di andare a incrementare il flusso dei rifiuti che finiscono in discarica o all’incenerimento. La versione della Lega, poi, in attesa dei decreti ministeriali ad hoc materia per materia, delega alle regioni il compito di definire i criteri end of wast. Mentre dovrebbe essere acquisita almeno la necessità di criteri uniformi a livello nazionale.<p> <p>I decreti erano e restano attesi. Ma non in questa forma e contenuto. Soprattutto bisogna continuare ad aspettare. Si tratta di un tempo biblico per gli imprenditori e per l’economia circolare che così corre il pericolo di continuare a rimanere soltanto uno slogan. Eppure, il nostro Paese è già leader in Europa in tanti settori, ha industrie all’avanguardia per tecnologie, ricerca e sviluppo, con brevetti che il mondo ci invidia.<p> <p>Quello che preoccupa, infine, è che l’economia circolare verrà in questo modo ancora una volta collocata nel futuro. Invece, è il presente; l’Italia può, e deve, sfruttare le sue grandi potenzialità cercando di tenere insieme economia e ambiente, nuova occupazione e salute, lungo la strada dello sviluppo sostenibile.<p> <p>* ecologista e deputata LeU <p> <p> <p> <p> <p> <p><p> <p> <p><p> <p>", "time": "2018-12-18T18:57:21+01:00", "type": "scienza"}
{"title": " Salvini all’assalto di caccia e parchi ", "url": "https://www.lastampa.it/2019/01/17/scienza/salvini-allassalto-di-caccia-e-parchi-uNjJL4ZgCatfLTLrKZ2rNL/pagina.html", "review": "", "content": "<p> <p>Sono arrivati al governo con la metà del consenso dei Cinque Stelle, ma nella campagna elettorale permanente la Lega continua a macinare consenso e da mesi ha ormai superato nei sondaggi gli alleati di governo. Dopo l’Ilva, la Tap, la Tav e le trivelle, tutti temi sui quali i Cinque Stelle si erano esposti in campagna elettorale e rispetto ai quali hanno dovuto digerire pesanti retromarce, ora il conflitto si sposta anche sui Parchi e la caccia. Così le mani della Lega si allungano sul cuore verde dell’Italia. E nel tiro incrociato finisce anche il ministro Costa.<p> <p><p> <p>L'affondo arriva dal tour elettore di Salvini in Sardegna, da dove il ministro felpato dichiara: \"Non si può dire no al carbone, no al petrolio, no al metano, no alle trivelle, con i soli No non si campa”. I Cinque Stelle rispondono e da Roberto Fico a Manlio Di Stefano evidenziano necessità e virtù delle rinnovabili. Anche il ministro dell’Ambiente con un tweet rivendica i ‘sì’ del movimento: quelli alle rinnovabili, all'economia circolare, alla mobilità sostenibile, all’efficienza energetica. Ma le tensioni scoppiate sulla Torino-Lione, sulle trivelle e su conti e platea del reddito di cittadinanza che non tornano deflagrano in Commissione Ambiente al Senato dove la Lega, in disaccordo sul metodo usato dagli alleati di governo, vota insieme alle opposizioni e affonda la nomina del gen. Ricciardi alla presidenza del Parco del Circeo proposta dai Cinque Stelle.<p> <p><p> <p>Le divisioni emergono non solo sulle nomine, ma anche nel merito di tanti provvedimenti. Per restare sulla protezione della natura e della biodiversità, i senatori del Carroccio si sono distinti per aver presentato alcuni emendamenti al decreto Semplificazioni che vorrebbero far tornare indietro il Paese sulla caccia, all’epoca delle doppiette libere. <p> <p><p> <p>Se approvate le proposte comporterebbero infatti uno stravolgimento della legge nazionale sulla tutela della fauna e la riapertura di contenziosi europei risolti dopo anni.<p> <p><p> <p>Come hanno denunciato prontamente Enpa, Lac, Lav, Lipu e Wwf, infatti, le proposte emendative delle Lega permetterebbero di aggirare la norma nazionale sull’annotazione immediata dei capi abbattuti sul tesserino venatorio regionale - una misura essenziale per evitare gli abbattimenti oltre i limiti consentiti - e affiderebbero la caccia di controllo ai cacciatori. Un circolo vizioso di cui speravamo di esserci liberati definitivamente. Con le modifiche proposte dal Carroccio sarebbero anche ripristinate le vecchie riserve di caccia a scopo di lucro, consentendo di guadagnare sulla pelle degli uccelli migratori. Che per inciso sono un patrimonio internazionale. <p> <p>I senatori della Lega avevano anche presentato altri emendamenti per autorizzare con leggi regionali la caccia in deroga a specie non cacciabili e la cattura degli uccelli a fini di richiamo vivo, vietata dalla direttiva comunitaria. Un’altra proposta mirava ad aggirare l'Ispra per assegnare alle regioni la facoltà di darsi da sole il via libera a calendari venatori più permissivi e stagioni di caccia più lunghe. Almeno per queste ultime modifiche gli emendamenti sono stati dichiarati inammissibili e ci siamo risparmiati lo scempio. Ma questo attacco alla biodiversità va respinto in blocco. <p> <p>Per non lasciare che l’Italia consenta senza battere ciglio la distruzione del suo prezioso patrimonio faunistico - un bene comune oltre che un patrimonio indisponibile dello Stato - e per non far passare un messaggio culturalmente sbagliato. Spero che i Cinque Stelle sappiano respingere l’assalto e dimostrare nei fatti il loro dichiarato interesse per la tutela dell'ambiente. <p> <p><p> <p>* Ecologista, deputata di LeU <p> <p> <p> <p> <p> <p><p> <p> <p><p> <p>", "time": "2019-01-17T19:58:39+01:00", "type": "scienza"}
{"title": " Gialli e verdi divisi anche sulle trivellazioni ", "url": "https://www.lastampa.it/2019/01/21/scienza/gialli-e-verdi-divisi-anche-sulle-trivellazioni-KdfBWcvv64xnYSMXotxzxJ/pagina.html", "review": "", "content": "<p> <p>Il governo gialloverde continua a essere diviso. Anche sulle trivellazioni. Un tema che riguarda il futuro e il tipo di sviluppo che vogliamo per il Paese, ma che rappresenta anche una questione di democrazia. Con tanti elettori che si sentono giustamente presi in giro.<p> <p>In campagna elettorale i Cinque Stelle hanno promesso che se avessero vinto le elezioni avrebbero bloccato le trivellazioni, invece arrivati al Mise che fanno? Dopo la retromarcia su Ilva e sulla Tap, dopo i condoni edilizi del decreto Genova, accordano anche tre nuovi permessi di ricerca nel Mar Ionio suscitando le proteste di quanti li avevano votati proprio in base alle promesse elettori. E dopo il tentativo del Mise di correre ai ripari annunciando un emendamento al decreto Semplificazioni con una moratoria, l’introduzione del Piano delle Aree e lo stop alla dannosa tecnica dell’airgun, ci ritroviamo di nuovo al punto di partenza. Con la Lega che non vuole sentir parlare di moratoria sulle trivellazioni, immaginando forse che l’Italia sia un piccolo emirato petrolifero. Ma di serie B.<p> <p>Per quanto l’emendamento annunciato dal Mise presentasse non poche criticità, prima fra tutte la moratoria anche sui permessi già accordati, sospendere i nuovi permessi fino all’elaborazione di un Piano con la pianificazione delle aree in cui è possibile cercare e coltivare idrocarburi e di quelle dove queste attività sono interdette sarebbe stata una via per affrontare finalmente la questione delle trivellazioni, per dare seguito alle promesse elettorali. Era la strada che io stessa avevo proposto al governo. Invece la Lega fa muro, a una settimana dall’annuncio ancora non si conosce il testo dell’emendamento del governo. Si conoscono solo le proposte emendative dei senatori 5 Stelle al decreto Semplificazioni per bloccare l’airgun e introdurre il Piano delle aree. <p> <p>Vietare l’uso dell’airgun nelle attività di ricerca prospezione e coltivazione di idrocarburi in mare per tutelare l’ecosistema è esattamente quanto prevede la mia proposta di legge numero 412. Con una differenza: l’emendamento firmato 5Stelle prescrive per i trasgressori del divieto sanzioni tra 20 e 120 mila euro, nel mio testo invece le sanzioni sono tra 30 e 150 mila euro. La moratoria sulle nuove attività petrolifere e il Piano delle aree sono richieste che arrivano dai territori e dal Coordinamento nazionale noTriv, che avevo sostenuto anche con alcuni emendamenti alla Legge di Bilancio. Peccato che l’emendamento con cui chiedevo la reintroduzione del Piano delle aree è stato dichiarato inammissibile, mentre quello con cui proponevo di alzare al 20% le royalties per l’estrazione di idrocarburi e gas sia in mare che sulla terraferma non è neanche stato posto in votazione. <p> <p>Ma tanto, grazie alla Lega, stiamo di nuovo in alto mare con la moratoria. Che il governo prometta e disattenda, faccia e disfaccia, metta una toppa e poi si contraddica ancora è grave perché si continuano a prendere in giro gli italiani, perché è evidente che manca una visione strategica e soprattutto perché si continua a investire sulle fonti fossili. Ritardando quella transizione verso le energie pulite e verso la conversione ecologia dell’economia e della società necessaria per arginare gli effetti peggiori dei mutamenti climatici in atto.<p> <p>* ecologista, deputata di LeU<p> <p> <p> <p> <p> <p><p> <p> <p><p> <p>", "time": "2019-01-21T20:32:16+01:00", "type": "scienza"}
{"title": "Bioscarf, la sciarpa intelligente che respira lo smog", "url": "https://www.lastampa.it/2019/01/18/scienza/bioscarf-la-sciarpa-intelligente-che-respira-lo-smog-AcizSjVK8m3A5eJzoDq4qL/pagina.html", "review": "", "content": "<p> <p>Uno dei problemi che maggiormente affligge il mondo moderno è l’inquinamento dell’aria. Lo smog che respiriamo introduce nel nostro organismo particelle dannose che possono rivelarsi estremamente nocive per la salute. E’ questo il motivo per cui, soprattutto nelle grandi metropoli orientali, è sempre più frequente vedere pedoni che camminano in strada con le mascherine protettive. Certamente svolgono il loro compito perchè ostacolano l’inalazione delle microparticelle inquinanti presenti nell’aria, ma non si può certo dire che donino un look accattivante. Come si suol dire “necessità fa virtù”, ma non sarebbe molto più piacevole potersi proteggere indossando un capo d’abbigliamento pratico ed esteticamente gradevole? E’ più o meno questo che ha pensato Hazel Solle, la creatrice di Bioscarf, una sciarpa intelligente in grado di proteggere le vie respiratorie dallo smog e dalle sostanze inquinanti e nocive presenti nell’aria.  <p><p><p><p><p><p><p><p>   L’idea di questa sciarpa è nata quando il marito di Hazel si è ammalato durante un viaggio in Cina a causa della scarsa qualità dell’aria. Il medico gli consigliò di indossare la classica mascherina protettiva proprio come fanno in molti nelle zone più inquinate del pianeta. Non entusiasta dell’effetto che la mascherina fa sul volto di chi la indossa, Hazel, ricordandosi di quando da bambina realizzava delle sciarpe per le proprie bambole, ha provato a creare un capo d’abbigliamento che abbinasse un aspetto ricercato e alla moda con la capacità di proteggere le vie respiratorie dall’aria inquinata. Per farlo ha pensato ad una sciarpa in tutto e per tutto simile alle altre ma dotata di un filtro in grado di bloccare l’inalazione di quelle particelle dannose che causano problemi respiratori, raffreddori ed influenza.  <p><p><p><p><p><p><p><p>   Bioscarf si presenta, dunque, come una normale sciarpa in pile, ma una volta indossata, è in grado, grazie al suo filtro incorporato, di trattenere fino al, 99,75% di tutti i particolati aerodispersi di dimensioni pari a 0,1 micron e superiori, garantendo, dunque, un’efficace protezione non solo dagli inquinanti presenti nello smog, ma anche da pollini, fumo, peli di animali e microrganismi causa di malattie come l’influenza, la polmonite e la tubercolosi. Il tutto senza perdere un look casual e alla moda. Bioscarf è, attualmente, disponibile sia nella classica versione a sciarpa, che misura due metri di lunghezza per 20 centimetri di larghezza, proposta in quattro varianti di colore, e nella pratica versione scaldacollo, proposta in due varianti di colore, particolarmente indicata anche per chi gira in moto o in bicicletta.  <p><p> <p> <p> <p> <p> <p> <p> <p><p> <p> <p><p> <p>", "time": "2019-01-18T07:30:55+01:00", "type": "scienza"}
{"title": "The Tulip, Londra cambierà skyline?", "url": "https://www.lastampa.it/2019/01/16/scienza/the-tulip-londra-cambier-skyline-gq5jM7tqejxgjju3VvHImM/pagina.html", "review": "", "content": "<p> <p>I progetti sono stati resi pubblici, e i media britannici ne stanno parlando molto, nel bene o nel male. Lo skyline di Londra sta per cambiare ancora una volta, e sarà caratterizzato da un altissimo tulipano. The Tulip è il nome della torre che diventerà la più alta del Paese – 305.3 metri, è progettata da Foster + Partners per J. Safra Group e sarà un’attrazione culturale di pubblico accesso. Con buone probabilità, se tutti i piani saranno approvati, la costruzione inizierà nel 2020.   Con il suo lungo ‘stelo’, sulla cui cima si apre un bocciolo che ricorda un fiore, The Tulip offrirà spazio per progetti di educazione e istruzione, aree espositive, terrazze panoramiche, punti di osservazione più o meno da brividi. Naturalmente ci saranno anche bar e ristoranti, per completare l’esperienza della visita. La nuova torre londinese non sarà solo ‘bella’: il progetto vuole contribuire a ciò che avvenne alcuni anni fa con la costruzione di The Gherkin, emblematico edificio che oggi uno dei simboli della metropoli, progettato da Norman Foster. Quando fu costruito, tra il 2001 e il 2003) il sito su cui sorge necessitava di un totale rinnovamento, e il ‘cetriolo’ portò l’area a rivivere. The Tulip, che si troverà a breve distanza, vuole ampliare questo intento, restituendo alla cittadinanza aree oggi poco fruibili.   Il tutto in un’ottica sostenibile. Alla base del ‘tulipano’ è stata proposta la costruzione di un parco pubblico, dal quale si potrà accedere al rooftop garden di un padiglione adiacente. L’intento è di aumentare la superficie verde dell’area di 8.5 volte rispetto ad oggi, per contribuire a raggiungere l’obbiettivo di rendere Londra la prima città del Regno Unito per aree verdi. Anche dal punto di vista architettonico The Tulip è progettato per avere un impatto minimo. Il vetro che lo avvolge è altamente performante, e permetter di isolare termicamente l’edificio minimizzando le necessità energetiche. Inoltre, celle fotovoltaiche provvederanno a produrre energia.  <p><p> <p> <p> <p> <p> <p> <p> <p><p> <p> <p><p> <p>", "time": "2019-01-16T07:00:21+01:00", "type": "scienza"}
{"title": "Strutture galleggianti per affrontare i cambiamenti climatici", "url": "https://www.lastampa.it/2019/01/22/scienza/strutture-galleggianti-per-affrontare-i-cambiamenti-climatici-rUJZ3tcYMXDPOBC1fpdVsK/pagina.html", "review": "", "content": "<p> <p>La missione dichiarata è quella di plasmare l’architettura delle città e comunità in via di sviluppo da un punto di vista economico, culturale, umano e fisico. Lo studio di architettura e progettazione NLÉ, con sede in Olanda e in Nigeria, ha portato a termine una serie di progetti che sposano la sostenibilità ambientale con le tematiche legate al cambiamento climatico e alle esigenze delle comunità locali. Emblematica in questo senso la scuola galleggiante realizzata a Lagos. Il progetto della Makoko Floating School ha fatto parlare molto di sé, ed ora NLÉ lo ha replicato in Cina, a Chengdu.   Il nuovo progetto si chiama MFS IIIx3 – Minjiang Floating System, ed è in verità il quarto prototipo di sistema prefabbricato galleggiante (dopo quello di Lagos, sono stati lanciati i modelli dedicati a Venezia e a Bruges). Il cambiamento climatico non è più una questione che si può tralasciare, e la proposta di Minjiang Floating System offre una soluzione economica, ecologica, multifunzione al tema delle inondazioni e delle alluvioni sempre più ricorrente. MFS IIIx3 è parte di Cosmopolis #1.5: ‘Enlarged Intelligence’, mostra nata in collaborazione col Centre Pompidou e la Mao Jihong Arts Foundation terminata da pochi giorni.   Gli edifici galleggianti sono stati posizionati nel lago Jincheng a Chengdu. Dal punto di vista strutturale abbracciano l’architettura tradizionale cinese e le tecniche che hanno permesso agli abitanti di convivere con l’acqua sin dall’antichità. Basti pensare che già nel 256 aC qui fu realizzato un geniale sistema di prevenzione delle alluvioni fluviali che ha reso la provincia una delle più fertili della storia cinese. MFS IIIx3 si compone di tre strutture modulari di diverse misure, realizzate in legno di bambù, abbondante in loco. Le strutture sono state impiegate come sale concerti, spazi per mostre, centri di informazione, ma naturalmente sono prototipi che possono trovare una moltitudine di impieghi. Per vederle e scoprirne i dettagli cliccate qui.  <p><p> <p> <p> <p> <p> <p> <p> <p><p> <p> <p><p> <p>", "time": "2019-01-22T09:00:22+01:00", "type": "scienza"}
{"title": "Confindustria e Conou, insieme per l'economia circolare delle imprese ", "url": "https://www.lastampa.it/2019/01/20/scienza/confindustria-e-conou-insieme-per-leconomia-circolare-delle-imprese-FhYpLt2CvpMolrf8vTFsuJ/pagina.html", "review": "", "content": "<p> <p>Siglato a Roma il Protocollo d’intesa tra Confindustria e il CONOU (Consorzio nazionale per la gestione, raccolta e trattamento degli oli minerali usati) per dare il via a CircOILeconomy, un roadshow sul “sistema Confindustria” per migliorare il processo di gestione e raccolta dell’olio lubrificante usato da parte delle imprese: un rifiuto pericoloso per l’ambiente e per la salute dei cittadini che, se adeguatamente gestito, può trasformarsi in un’importante risorsa economica.<p> <p><p> <p>In Italia il valore economico dell’olio usato è rilevante, grazie al recupero annuo di 186.000 tonnellate, il 99% delle quali avviate a riciclo tramite rigenerazione, con un significativo risparmio sulla bilancia energetica del Paese. In particolare l’olio usato raccolto nel 2018 proviene per la gran parte dal settore industriale. Sensibilizzare le imprese alla corretta gestione di questo rifiuto è un ulteriore passo per rendere l’intera filiera sempre più efficiente. <p> <p><p> <p>«La firma dell’accordo – spiega il Presidente del Gruppo Tecnico Industria e Ambiente di Confindustria Claudio Andrea Gemme - rappresenta l’ennesima iniziativa che abbiamo assunto per sostenere presso il nostro tessuto produttivo i nuovi modelli di business improntati all’economia circolare. Siamo convinti che grazie al lavoro che stiamo portando avanti con tutte le Istituzioni competenti, anche sovranazionali, e alle iniziative che coinvolgono direttamente le nostre imprese, come quella odierna, l’economia circolare costituirà sempre più un fattore centrale sia per il benessere diffuso che per la competitività delle nostre industrie. Inoltre, in qualità di Presidente di Anas , ricordo che nell’ambito delle nuove procedure di affidamento delle concessioni per le Aree di Servizio carburanti sono state valorizzate le offerte di quegli operatori maggiormente orientati all’adozione di politiche gestionali innovative in materia ambientale: tutti i rifiuti prodotti nell’ambito delle nuove aree di servizio confluiranno in una “isola ecologica” che comprenderà oltre ai cassoni per stoccaggi differenziati anche serbatoi dedicati alla raccolta degli oli esausti”.<p> <p><p> <p>«Il Protocollo d’intesa firmato oggi con Confindustria – spiega il Presidente del CONOU, Paolo Tomasi – è un contributo concreto alla crescita economica e sostenibile delle imprese. CircOILeconomy intende infatti formare gli imprenditori, che hanno a che fare con un rifiuto complesso da gestire, sulle norme e le procedure da seguire per il suo corretto stoccaggio. In questo modo migliorerà la qualità dell’olio usato raccolto, potrà essere reso più performante il processo di rigenerazione e crescerà la resa della produzione di olio base rigenerato, rendendo le imprese sempre più protagoniste di un sistema virtuoso di economia circolare». <p> <p><p> <p>Il Progetto CircOILeconomy<p> <p>Il progetto – del quale è responsabile Riccardo Piunti, Vicepresidente CONOU – prevede un roadshow che farà tappa nelle principali città italiane, con un fitto calendario di incontri rivolti alle imprese per supportarle nell’adempimento degli obblighi di legge relativi alla gestione dell’olio usato. Per le aziende diventare “ambasciatori” di buone pratiche di gestione di un rifiuto pericoloso si traduce in vantaggi sotto forma di brand reputation, affidabilità e nuove opportunità di business: praticare scelte attente all’ambiente e alla sostenibilità economica facilita i rapporti con le istituzioni, la pubblica amministrazione e le associazioni del settore.<p> <p><p> <p>Gli incontri formativi, realizzati presso le Sedi territoriali di Confindustria, hanno anche lo scopo di mettere in contatto tra loro rappresentanti e responsabili ambiente delle maggiori imprese produttrici di olio usato, istituzioni competenti, concessionari CONOU e aziende di rigenerazione, per rendere la filiera sempre più coesa.<p> <p><p> <p> <p> <p> <p> <p><p> <p> <p><p> <p>", "time": "2019-01-20T15:36:28+01:00", "type": "scienza"}
{"title": "Nasce l'Alleanza contro la dispersione della plastica ", "url": "https://www.lastampa.it/2019/01/22/scienza/nasce-lalleanza-contro-la-dispersione-della-plastica-hpfEs8M20MDtsErgEYsJYI/pagina.html", "review": "", "content": "<p> <p>In data odierna, un’alleanza composta da aziende operanti in tutto il mondo, attive nella value chain dei beni di consumo e della plastica, ha annunciato il lancio di una nuova organizzazione volta a proporre soluzioni innovative per contrastare la dispersione dei rifiuti di plastica nell’ambiente, in particolare negli oceani.<p> <p><p> <p>L’Alliance to End Plastic Waste (AEPW), attualmente composta da quasi trenta società impegnate in diversi ambiti della value chain, ha investito più di un miliardo di dollari statunitensi e si è posta l’obiettivo di destinare, nell’arco dei prossimi cinque anni, 1,5 miliardi di dollari alla lotta ai rifiuti di plastica dispersi nell’ambiente. L’AEPW intende sviluppare e realizzare iniziative mirate per ridurre al minimo e gestire i rifiuti di plastica, promuovendo soluzioni per la plastica usata e contribuendo così alla realizzazione di un’economia circolare. I membri dell’Alleanza sono società internazionali con sede in Nord e Sud America, in Europa, in Asia, nel Sud-est asiatico, in Africa e in Medio Oriente. <p> <p><p> <p>“Come è risaputo, i rifiuti di plastica sono un elemento estraneo agli oceani e a qualsiasi altro ambiente naturale. Siamo di fronte a una sfida globale seria e complessa, da affrontare con la massima rapidità e con una leadership forte. La nuova Alleanza rappresenta il massimo sforzo realizzato sino a oggi per dire basta ai rifiuti di plastica dispersi nell’ambiente”, ha commentato David Taylor, Chairman of the Board, Presidente e CEO di Procter &amp; Gamble e Presidente dell’AEPW. “Vorrei invitare qualsiasi società, grande o piccola che sia, attiva in tutte le regioni e in tutti i settori, a unirsi a noi”, ha aggiunto.<p> <p><p> <p>“La storia ha dimostrato che, di fronte a sfide globali come questa, le azioni collettive e le collaborazioni tra industrie, governi e ONG possono dare origine a soluzioni innovative”, ha dichiarato Bob Patel, CEO di LyondellBasell e vicepresidente dell’AEPW. “Il problema dei rifiuti di plastica è evidente e suscita preoccupazioni in tutto il mondo. Deve essere affrontato e siamo convinti che sia arrivato il momento di agire.”<p> <p><p> <p>L’AEPW è un’organizzazione senza scopo di lucro composta da società che producono, utilizzano, vendono, processano, raccolgono e riciclano plastica. Tra queste, troviamo produttori di materiali chimici e plastici, società di beni di consumo, retailer, aziende attive nel settore della trasformazione delle materie plastiche e società che si occupano di gestione dei rifiuti; in altre parole, la value chain della plastica. L’AEPW ha collaborato con il World Business Council for Sustainable Development come partner strategico per la fondazione. In data odierna, l’AEPW ha annunciato anche una prima serie di progetti e collaborazioni che riflettono una gamma di soluzioni per eliminare la questione dei rifiuti di plastica: <p> Collaborazioni con le città, per elaborare dei sistemi di gestione integrata dei rifiuti nelle grandi aree urbane in cui mancano le infrastrutture, in particolare lungo i fiumi che trasportano dalla terraferma all’oceano grandi quantità di rifiuti di plastica non gestiti. La realizzazione di questo obiettivo non potrà prescindere dal coinvolgimento di stakeholder e governi locali e porterà all’elaborazione di modelli replicabili ed economicamente sostenibili, applicabili in più città e regioni. L’AEPW cercherà di instaurare delle partnership con città situate in aree ad alta dispersione di plastica, provando al tempo stesso a collaborare con programmi preesistenti rivolti alle realtà urbane, come ad esempio il progetto STOP in Indonesia.  Fondazione di The Incubator Network di Circulate Capital, per sviluppare e promuovere le tecnologie, i modelli commerciali e gli imprenditori che combattono la dispersione dei rifiuti di plastica negli oceani e migliorano la gestione e il riciclaggio dei rifiuti con lo scopo di creare un programma di progetti su cui investire, concentrandosi inizialmente sul Sud-est asiatico.  Sviluppo di un progetto informativo globale open-source, fondato su dati scientifici, per supportare i progetti di gestione dei rifiuti a livello internazionale con raccolte di dati affidabili, misurazioni, standard e metodologie studiate per supportare governi, aziende e investitori a elaborare e accelerare le iniziative mirate a evitare la dispersione dei rifiuti di plastica nell’ambiente. L’AEPW valuterà la possibilità di collaborare con le principali istituzioni accademiche e con altre organizzazioni coinvolte nella raccolta di dati simili. Creare una collaborazione con organizzazioni intergovernative, tra cui le Nazioni Unite, per elaborare incontri formativi e workshop congiunti rivolti a funzionari governativi e leader comunitari per aiutarli a identificare e a perseguire le soluzioni più efficaci e localmente rilevanti nelle aree di massima priorità.  Supporto a Renew Oceans per sostenere il coinvolgimento e gli investimenti localizzati. Il programma si concentra sui dieci fiumi identificati come responsabili della stragrande maggioranza dei rifiuti provenienti dalla terraferma agli oceani ed è strutturato in modo da bloccare i rifiuti stessi prima che giungano in mare aperto. Il lavoro iniziale supporterà il progetto Renew Ganga, supportato anche dalla National Geographic Society.   <p>Nei prossimi mesi, l’Alleanza promuoverà ulteriori investimenti e favorirà il progresso in quattro aree chiave: <p> Lo sviluppo delle infrastrutture per raccogliere e gestire i rifiuti e per aumentare il riciclaggio dei rifiuti; Il supporto alle innovazioni per proporre e realizzare nuove tecnologie in grado di facilitare il riciclaggio e il recupero della plastica, generando valore dalla plastica già utilizzata; La formazione e il coinvolgimento di governi, aziende e comunità per mobilitare l’azione;  La pulizia delle aree con la maggior concentrazione di rifiuti plastici già presenti nell’ambiente, con un’attenzione particolare per i principali canali dei rifiuti, come i fiumi che li trasportano verso il mare.  <p>“Il successo si fonderà su collaborazioni e sforzi coordinati tra settori differenti: alcuni per creare un progresso a breve termine, altri che richiederanno investimenti maggiori, con tempistiche più lunghe. Per affrontare la questione dei rifiuti di plastica dispersi nell’ambiente e sviluppare un’economia circolare della plastica sarà necessaria la partecipazione di tutti i soggetti coinvolti nella value chain e l’impegno a lungo termine di società, governi e comunità. Nessuna nazione, società o comunità può risolvere il problema da sola”, ha affermato Antoine Frérot, CEO di Veolia e vicepresidente dell’AEPW.<p> <p><p> <p>Le ricerche condotte da Ocean Conservancy evidenziano come quasi l’80% dei rifiuti di plastica nell’oceano derivi da immondizia prodotta sulla terraferma e giunta al mare, nella stragrande maggioranza dei casi, via fiume. Secondo le stime contenute in uno studio, oltre il 90% della plastica arrivata all’oceano via fiume proviene dai 10 corsi d’acqua principali al mondo (di cui otto in Asia e due in Africa). Il 60% dei rifiuti di plastica nell’oceano può essere imputato a cinque Paesi del Sud-est asiatico. <p> <p><p> <p>“Anche se i suoi sforzi saranno globali, l’Alleanza potrà avere un impatto maggiore concentrandosi sulle aree in cui il problema è più rilevante, per poi condividere soluzioni e best practice in modo che il suo impegno possa amplificarsi ed estendersi a tutto il mondo”, ha sottolineato Peter Bakker, Presidente e CEO del World Business Council for Sustainable Development.<p> <p><p> <p>I soci fondatori dell’AEPW sono i seguenti: BASF, Berry Global, Braskem, Chevron Phillips Chemical Company LLC, Clariant, Covestro, Dow, DSM, ExxonMobil, Formosa Plastics Corporation USA, Henkel, LyondellBasell, Mitsubishi Chemical Holdings, Mitsui Chemicals, NOVA Chemicals, OxyChem, Procter &amp; Gamble, Reliance Industries, SABIC, Sasol, SUEZ, Shell, SCG Chemicals, Sumitomo Chemical, Total, Veolia, Versalis (Eni) e PolyOne. <p> <p> <p> <p> <p> <p><p> <p> <p><p> <p>", "time": "2019-01-22T04:50:00+01:00", "type": "scienza"}
{"title": "Coltivare i pomodori dal divano di casa: l’agricoltura ai tempi della blockchain", "url": "https://www.lastampa.it/2019/01/22/scienza/coltivare-i-pomodori-dal-divano-di-casa-lagricoltura-ai-tempi-della-blockchain-6Tco0LMoG2PK7dWVzIj3VM/premium.html", "review": "", "content": "<p> <p>«Per un campo di quaranta ettari un agronomo può impiegare più di una settimana a verificare lo stato delle colture. Con il drone basterebbero un paio di giorni», dice candidamente Leandro Millacci, tecnico specializzato nell’uso dei droni nell’agricoltura. «Spesso però ci scontriamo con le cooperative di contadini all’antica, scettici nei confronti di questa risorsa». Eppure il vecchio contadino, che mandava avanti l’azienda agricola di famiglia con le stesse tecniche che utilizzava suo padr... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "22 gennaio 2019", "type": "scienza"}
{"title": "Per salvare il pianeta dobbiamo dimezzare i consumi di carne ", "url": "https://www.lastampa.it/2019/01/17/scienza/per-salvare-il-pianeta-dobbiamo-dimezzare-i-consumi-di-carne-7jFILsHt4qX0eLc4TKyh1J/pagina.html", "review": "", "content": "<p> <p>Salvare il pianeta si può. Cambiando drasticamente le nostre abitudini alimentari e i sistemi di produzione. Il consumo globale di frutta, verdura, noci e legumi dovrà raddoppiare, mentre il consumo di prodotti alimentari come la carne rossa e lo zucchero dovrà essere ridotto di oltre il 50 per cento. Ad affermarlo è uno dei più corposi studi scientifici mai realizzati e pubblicato oggi dalla commissione Eat-Lancet su cibo, pianeta e salute. La commissione, che riunisce 37 esperti provenienti da 16 paesi con competenze in materia di salute, nutrizione e sostenibilità ambientale, ha pubblicato la “Planetary Health Diet”, ovvero una dieta che, se applicata, porterebbe a ridurre le emissioni di gas serra a livelli compatibili con l'accordo di Parigi e a migliorare la salute dei 10 miliardi di persone che popoleranno il pianeta nel 2050.<p> <p><p> <p>Il rapporto per la prima volta fornisce i target scientifici da perseguire per giungere ad un sistema di produzione alimentare sostenibile e ad una dieta sana all'interno dei confini del nostro pianeta. In questo senso lo studio fornisce quello che dovrebbe essere il regime alimentare giornaliero: il 35 per cento delle calorie (basato su un'assunzione di 2.500 kcal al giorno), dovrebbe provenire da cereali e tuberi, con 500 grammi di frutta e verdura al giorno; per quanto riguarda le fonti proteiche, queste dovrebbero essere principalmente vegetali, con la riscoperta dei legumi, ma con la possibilità di includere 100 grammi di carne rossa o di maiale la settimana (una porzione) e circa 200 grammi di pollame. Lo stesso dicasi per il pesce (200 grammi la settimana), mentre per i prodotti caseari il limite sarebbe di un bicchiere di latte al giorno.<p> <p><p> <p>“Questo rapporto non fa altro che confermare ciò che avevamo già indicato con l'Oms. Questa commissione ha rianalizzato i dati disponibili sul rapporto tra dieta e salute e conferma che una dieta a base di carboidrati, legumi, grassi insaturi è associata ad una minore mortalità, causata da malattie cardiovascolari e tumori”, afferma il dottor Francesco Branca, direttore del dipartimento della nutrizione per la salute e lo sviluppo dell'Oms. “Anzi si conferma che, se questa dieta venisse adottata a livello globale, si potrebbero salvare oltre 10 milioni di vite l'anno”. Una dieta equilibrata, molto simile a quella dei nostri nonni e genitori e praticata oggi in paesi come India, Indonesia o Centro America. “La novità di questo rapporto è indubbiamente il legame tra questo schema alimentare e l'impatto sull'ambiente. Le attuali tendenze di consumo non sono sostenibili. Bisogna cambiarle”, continua Branca. “Solo con un cambiamento dei nostri stili di vita potremmo affrontare il cambiamento climatico e le sfide ad esso legate”.<p> <p><p> <p>Le critiche, anche da parte del mondo scientifico, non mancano. Il professore di scienze e tecnologie alimentari Frédéric Leroy e il sociologo Martin Cohen in una lettera pubblicata sull'European food agency news, si chiedono se stia per partire una campagna globale contro la carne a favore di una dieta principalmente vegetariana. Nella lunga lettera si mostra come dietro a questa sorta di “movimento” si nascondano enormi interessi finanziari, che includono multinazionali del settore alimentare, enti di ricerca e famosi miliardari, concludendo che l'effetto della campagna Eat-Lancet “sembra non tanto promuovere il benessere degli animali quanto aprirsi ai nuovi e lucrosi mercati dell'industria agroalimentare” e “alimentare la fame dei governi per nuove tasse”. I due scienziati sono convinti che l'allevamento animale debba sì essere ottimizzato, ma che debba far parte della soluzione “per rendere i nostri ambienti e sistemi alimentari più sostenibili e le nostre popolazioni più sane”. <p> <p><p> <p>Dello stesso parere l'European dairy association che, con le parole del segretario generale Alexander Anton, conferma come latte e derivati offrano “una miscela unica di macro e micronutrienti, ricchi di calcio e vitamine essenziali. Le proteine del latte sono state riconosciute scientificamente e nella legislazione dell'Ue come la proteina più preziosa per il consumo umano”.<p> <p><p> <p>“La carne fornisce una nutrizione senza pari ed è una parte importante di una dieta equilibrata”, sottoliena Jean-Luc Meriaux segretario generale della Uecbv (l'industria europea della carne). Una dieta equilibrata che includa carne rossa assicura, senza bisogno di integratori, un apporto naturale adeguato di sostanze nutritive essenziali tra cui ferro, zinco e vitamine del gruppo B”. <p> <p><p> <p>A guardare bene lo studio non evoca un vegetarianesimo universale. Piuttosto “richiama all'importanza di un riequilibrio dei consumi animali. Lo scopo di questo rapporto è proprio di aprire un dibattito pubblico su questioni fondamentali”, conclude Branca. “E anzi riconosce l'importanza dei prodotti di origine animale, sopratutto in certe fasi della vita, sottolineando come ci siano ancora parti del mondo dove questi consumi siano ancora insufficienti”. <p> <p><p> <p>@rudibressa<p> <p> <p> <p> <p> <p><p> <p> <p><p> <p>", "time": "2019-01-17T04:32:00+01:00", "type": "scienza"}
{"title": "Clima, se la tazzina di caffè rischia", "url": "https://www.lastampa.it/2019/01/21/scienza/clima-se-la-tazzina-di-caff-rischia-alueWi3XMqLLysI41wUhgJ/premium.html", "review": "", "content": "<p> <p>Finca Sant’Elena è un’azienda modello di produzione e tostatura del caffè, immersa nella densa foresta di San Gabriel, in Honduras. Il suo caffè di montagna cresce ad una quota variabile tra 1350 metri e 1700 metri. Bandito il glifosato, si utilizza l’irrigazione a goccia e la pacciamatura realizzata con gli scarti della tostatura, derivanti dal processo di produzione. «I nostri chicchi sono tra i migliori del paese», racconta Miguel González, proprietario della Finca, mentre sorseggiamo un c... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": " | 21 gennaio 2019", "type": "scienza"}
{"title": "Niger, il crocevia dell’Africa", "url": "https://www.lastampa.it/2019/01/23/scienza/niger-il-crocevia-dellafrica-GX5dJeq4STsxg9WQbVEYKN/premium.html", "review": "", "content": "<p> <p>Arrivano all’aeroporto di Niamey, capitale del Niger, a notte fonda dalla Libia,da Tripoli,dopo aver visto l’inferno nelle carceri libiche. Donne con evidenti segni di torture, insieme ai loro piccoli avvolti in coperte; giovani, ragazzi, uomini sopravvissuti prima al deserto e poi alle violenze. Arrivano nel secondo paese più povero dell’Africa dopo la Repubblica Centrafricana con i voli umanitari dell’UNHCR, l’organizzazione delle Nazioni Unite che si occupa dei profughi, che insieme alla o... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": " | 23 gennaio 2019", "type": "scienza"}
{"title": "Paraguay, la foresta perduta", "url": "https://www.lastampa.it/2018/12/20/scienza/paraguay-la-foresta-perduta-NPb8qUDqB7izYKig7N6z2N/premium.html", "review": "", "content": "<p> <p>«Il Paraguay è un Paese a due piani», si sente dire con sarcasmo nello Stato nel cuore del Sudamerica: la sua estensione geografica è di 406.752 chilometri quadrati, ma le proprietà, secondo i titoli esistenti, ne coprono 529mila. Ne deriva un’enorme confusione catastale. Spesso le terre sono detenute illegittimamente da soggetti che non ne avrebbero diritto, e di volta in volta sorgono dubbi anche su chi possa godere di un certo pezzo di natura. Può capitare ad esempio che non ci sia chiarez... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "20 dicembre 2018", "type": "scienza"}
{"title": "Terna diventa Plastic Free ", "url": "https://www.lastampa.it/2018/12/25/scienza/terna-diventa-plastic-free-pFW98O6mShEbFmx07Qm9PI/pagina.html", "review": "", "content": "<p> <p>Un progetto che mira ad azzerare gradualmente la plastica monouso all’interno delle sedi della società, con dei numeri ben precisi: 125.000 bottiglie d’acqua, 125.000 bicchieri di plastica, pari a 4 tonnellate di rifiuti all’anno, e circa 13.500 kg di CO2 in atmosfera. Sono queste le cifre che Terna, la società che gestisce la rete elettrica nazionale, vuole diminuire fino ad eliminarle totalmente. <p> <p><p> <p>Il progetto si chiama, naturalmente, Plastic Free ed è partito a dicembre dalla sede romana di Via Galbani per poi coinvolgere le restanti sedi disseminate in tutta Italia.<p> <p><p> <p>Niente più bottiglie d’acqua e bicchieri presso la mensa, il bar e nei distributori automatici: al loro posto erogatori di acqua naturale e minerale, calda e fredda. <p> <p><p> <p>Soprattutto niente più bicchieri di plastica monouso: l’azienda doterà i dipendenti di circa 700 bottiglie termiche, in acciaio inossidabile, personalizzate con le iniziali incise sul tappo.<p> <p><p> <p>«La scelta di adottare politiche sostenibili anche nella vita quotidiana d’ufficio – dichiara Luca Torchia, Responsabile Relazioni Esterne e Sostenibilità - è legata alla crescente importanza che tutti quanti in Terna attribuiamo alla sostenibilità, anche e soprattutto come impegno verso la tutela dell’ambiente».<p> <p><p> <p>Si tratta, sottolineano alla Terna, di un importante progetto di economia circolare, che otterrà risultati grazie all’impegno attivo dei singoli lavoratori, come dichiara Silvia Marinari, Responsabile Risorse Umane, Organizzazione e Affari Generali: «L’impegno intrapreso con questi progetti richiede la collaborazione da parte di ognuno di noi. Un risultato concreto è possibile, infatti, solo se l’azienda e le sue persone camminano in modo responsabile nella stessa direzione». <p> <p><p> <p>All’interno dell’azienda poi, è prevista la raccolta differenziata: i cestini per la carta, presso le singole postazioni, verranno sostituiti da un unico raccoglitore posizionato all’interno degli uffici. Saranno anche organizzati appositi punti di raccolta in tutti i piani dell’edificio per i residui rifiuti di plastica, carta, umido e indifferenziato. Il progetto si amplierà nel corso del 2019. <p> <p><p> <p> <p> <p> <p> <p> <p> <p><p> <p> <p><p> <p>", "time": "2018-12-25T04:29:00+01:00", "type": "scienza"}
{"title": " Ilmondoinfine, a Roma una mostra sulla nostra crisi ", "url": "https://www.lastampa.it/2018/12/27/scienza/ilmondoinfine-a-roma-una-mostra-sulla-nostra-crisi-YEEMXRgYNsU0YjxgX24UdL/pagina.html", "review": "", "content": "<p> <p>Una mostra per riflettere sul collasso ambientale, sociale ed economico che caratterizza questi anni. Eventi performativi, proiezioni di film, concerti, uno spettacolo teatrale, un coro, letture botaniche e alcune performance affidate a danzatori e artisti. <p> <p><p> <p>Si può denunciare anche così, con l’arte, la crisi che stiamo attraversando e che sta devastando il Pianeta. La mostra si chiama ilmondoinfine: vivere tra le rovine, e sarà alla Galleria Nazionale d’Arte Moderna e Contemporanea di Roma fino al 23 gennaio 2019. <p> <p><p> <p>Articolata su alcuni nuclei tematici (le origini del mondo; la vita e le sue metamorfosi; Antropocene; le ecologie; le metafisiche della mescolanza; organico e inorganico; mondanità e vita tra le rovine), intende “usare” gli strumenti dell’arte contemporanea per esplorare e capire l’epoca “di rovine”, economiche, industriali e post-industriali, ambientali, che stiamo vivendo. <p> <p><p> <p>Ma l’arte non sarà da sola. Ci sarà posto anche per la scienza e per scienziati e studiosi. Nelle intenzioni dei curatori, infatti, geografi, architetti, filosofi, antropologi, vulcanologi, botanici, metereologi, archeologi, storici, fisici sono invitati a prendere parte a una serie di incontri seminariali, dibattiti, presentazioni che accompagneranno la mostra. <p> <p><p> <p>Le opere presenti sono di: Emanuele Becheri, Chiara Bettazzi, Gigi Cifali, Felice Cimatti, Virginia Colwell, Rosetta Elkin, Christoph Keller, Eva Macali, Fiamma Montezemolo, MP5, Pietro Ruffo, Gianmaria Tosatti, Massimiliano Turco.<p> <p><p> <p><p><p><p><p><p> <p><p> <p><p><p><p><p><p> <p><p> <p><p><p><p><p><p> <p><p> <p><p><p><p><p><p> <p><p> <p><p><p><p><p><p> <p><p> <p><p><p><p><p><p> <p><p> <p><p><p><p><p><p> <p><p> <p><p><p><p><p><p> <p><p> <p><p> <p> <p> <p> <p> <p> <p> <p><p> <p> <p><p> <p>", "time": "2018-12-27T00:00:00+01:00", "type": "scienza"}
{"title": "Veneto: Treedom, insieme per ripiantare gli alberi ", "url": "https://www.lastampa.it/2018/12/28/scienza/veneto-treedom-insieme-per-ripiantare-gli-alberi-j4hVqDMPrFqw5KbOAg412N/pagina.html", "review": "", "content": "<p> <p>Uragano del 29 ottobre: negli occhi di tutti sono ancora presenti le immagini sconvolgenti dei boschi veneti devastati. I numeri sono impressionanti: si parla di 100.000 ettari danneggiati e milioni di alberi abbattuti, ma la quantificazione esatta dei danni richiederà ancora mesi di valutazione. Gli enti pubblici sono già a lavoro per fronteggiare l’emergenza e pianificare le azioni di recupero.   Intanto Treedom, il progetto italiano che permette a privati ed aziende di piantare alberi, ha deciso di riforestare i boschi del Veneto lanciando una campagna di sensibilizzazione per ripiantare gli alberi nelle zone colpite. La campagna si rivolge a tutta la società civile, in particolare alle aziende e ai cittadini, che potranno partecipare sia attraverso Treedom sia attraverso il portale di crowfunding civico PlanBee.   In collaborazione con Veneto Agricoltura, agenzia veneta per l’innovazione nel Settore primario, verranno messe a vivaio migliaia di nuove piantine di varie specie tipiche, come Faggi, Aceri, Abeti rossi, Abeti Bianchi, Larici, Frassini Maggiori, Betulle, Sorbi degli uccellatori. Le piantine prodotte dai vivai di Veneto Agricoltura saranno di specie native del territorio e di garantita provenienza locale.   Treedom permette a chiunque - privati ed aziende - di piantare alberi in tutto il mondo, in progetti che generano benefici ambientali e sociali. Gli alberi infatti sono piantati da contadini locali che ne diventano i proprietari e godranno dei loro frutti. Chi pianta un albero con Treedom potrà conoscere esattamente dove si trova, vedere la sua foto e seguirne la storia nel tempo con aggiornamenti costanti.   Queste caratteristiche rendono gli alberi piantati da Treedom un’idea innovativa e concreta di sviluppo sostenibile, uno strumento di comunicazione e marketing per quelle aziende che perseguono le loro attività secondo i criteri di Environmental, Social and Governance (Esg). Quindi ogni albero potrà essere regalato dalle aziende, in modo simbolico, a dipendenti o clienti, per testimoniare il proprio impegno.   Fondata a Firenze nel 2010, Treedom ha piantato da allora oltre 440.000 alberi e grazie a questo modello fa parte dal 2014 delle Certified B Corporations, il network di imprese che si contraddistinguono per elevate performance ambientali e sociali.   PlanBee, nata alla fine del 2014 ed ispirata alle api e al loro spiccato senso della comunità, è la prima piattaforma web per il crowdfunding di opere verdi in Italia. Le api infatti vivono in una società quasi perfetta, non perché governate da una regina, ma perché capaci di autogestirsi grazie alla raffinata intelligenza di ogni singola ape appartenente alla collettività. Come dire: l’unione fa la forza.   Veneto Agricoltura, Agenzia veneta per l'innovazione nel settore primario, è un ente strumentale della Regione delVeneto, che svolge attività di supporto alla Giunta Regionale nell’ambito delle politiche per i settori agricolo,agroalimentare, forestale e della pesca. Opera per la salvaguardia e  tutela delle biodiversità vegetali e animali autoctone di interesse agrario, naturalistico e ittico nonché nella gestionedel demanio forestale regionale.   Le aziende possono contribuire alla campagna telefonando allo 055/0503228 o scrivendo a info@treedom.net.   I cittadini possono contribuire alla campagna direttamente online attraverso il sito www.planbee.bz/it/project/veneto.   <p> <p> <p> <p> <p> <p><p> <p> <p><p> <p>", "time": "2018-12-28T04:24:00+01:00", "type": "scienza"}
{"title": "Un’idea per ricostruire il futuro", "url": "https://www.lastampa.it/2018/12/24/scienza/unidea-per-ricostruire-il-futuro-FBoVU5j4S7HtXJ8w43O7MO/premium.html", "review": "", "content": "<p> <p>«Anziché affermare che ognuno – vale a dire ogni uno – di noi è responsabile per i cambiamenti climatici (…) la causa della catastrofe ecologica è una struttura impersonale (…)». Ne era convinto Mark Fisher, scrittore inglese morto suicida nel 2017, che nel suo brillante saggio “Realismo capitalista” (Nero, €13, neroeditions.com) rilanciava un modello, dopo lo slancio critico, un’idea per ricostruire il prossimo futuro: «Il soggetto che servirebbe – un soggetto collettivo – non esiste: ma la ... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "24 dicembre 2018", "type": "scienza"}
{"title": "Sardegna, il regalo natalizio di Ichnusa alla città di Cagliari ", "url": "https://www.lastampa.it/2018/12/29/scienza/sardegna-il-regalo-natalizio-di-ichnusa-alla-citt-di-cagliari-8wXpoRRDv61PPiBEeNM4eL/pagina.html", "review": "", "content": "<p> <p>La leggenda narra che la Sardegna sia stata creata un Dio, il quale stremato dalle fatiche della creazione si ritrovò con un mucchio di sassolini in mano. Li buttò allora nel Mar Tirreno, schiacciandoli col suo enorme piede. La sua impronta (ichnos in greco) diede il nome all'isola, Ichnusa. Non soddisfatto però, il Signore iniziò a decorare il suo gioiello con le bellezze floreali e faunistiche da diverse parti del mondo, creando un piccolo angolo di paradiso naturale. <p> <p><p> <p>Con il progetto “Ichnusa per la Sardegna”, il birrificio sardo pare volersi riconnettere alle origini primordiali del suo stesso nome, con l'obiettivo prioritario di contribuire alla salvaguardia della natura e delle bellezze dell'isola. <p> <p><p> <p>Ci stanno provando già da qualche tempo, e con un discreto successo. In questi anni Ichnusa ha ridotto i consumi idrici ed elettrici della fabbrica rispettivamente del 20% e del 30%, per poi dedicarsi alla reintroduzione sul mercato del vuoto a rendere, un'azione capace di ridurre gli sprechi e, al tempo stesso, aumentare l'occupazione. <p> <p>Questo Natale l'azienda prosegue sulla rotta tracciata, bloccando la produzione del birrificio e coinvolgendo i propri dipendenti in un progetto di responsabilità sociale, il quale insieme a Legambiente, Cagliari Calcio, e la pluripremiata innovatrice Daniela Ducato, ha ripulito dai rifiuti il quartiere di Sant'Elia, nel capoluogo Sardo. <p> <p><p> <p>Una giornata di lavoro che ha permesso la raccolta di quasi 90 sacchi di indifferenziata, 30 di plastica, 15 di vetro e 10 di alluminio. Del club calcistico erano presenti non solo il Direttore Generale Mario Passetti e i giocatori Leonardo Pavoletti e Charalampos Lykogiannis, ma anche “vecchie glorie” come Tomasini, Brugnera, Copparoni e Gattelli.<p> <p><p> <p>Sant'Elia ospita lo stadio della squadra, si affaccia sul mare ed è sempre stata una delle zona periferiche della città tra le più socialmente in difficoltà. Ultimamente è stata oggetto di importanti investimenti e piani di riqualificazione che ne stanno cambiando il volto. Tuttavia, per quanto fondamentali, le infrastrutture da sole non bastano. Si sente l'esigenza di progetti di coesione all'interno della comunità che vive il quartiere, azioni che necessariamente passano anche tramite iniziative come queste. Pratiche a prima vista semplici, ma che in realtà rappresentano un importante stimolo per una partecipazione orientata alla tutela del bene comune, sia per i propri dipendenti che per i territori in cui si opera. <p> <p><p> <p> <p> <p> <p> <p><p> <p> <p><p> <p>", "time": "2018-12-29T05:00:00+01:00", "type": "scienza"}
{"title": "Merluzzo, migrante climatico", "url": "https://www.lastampa.it/2018/12/30/scienza/merluzzo-migrante-climatico-mHUdxyuNxZEx4pu6Wfrs8O/premium.html", "review": "", "content": "<p> <p>Anche i merluzzi sono a rischio di migrazione climatica. Se l'aumento della temperatura globale sarà superiore a 1,5 gradi c'è un'alta probabilità che alcune specie di pesci possano perdere le loro aree riproduttive. A rischio sono in particolare il merluzzo atlantico e il merluzzo polare. In ballo ci sono un valore del pescato da 2 miliardi l’anno tra Norvegia e Islanda per gli umani e la disponibilità di cibo per uccelli marini, foche e balene nell'Artico, già messo a dura prova dai mutamen... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "30 dicembre 2018", "type": "scienza"}
{"title": "Foreste urbane per le città del futuro", "url": "https://www.lastampa.it/2018/12/31/scienza/foreste-urbane-per-le-citt-del-futuro-4EiRWIklg0h1sIBx6d2PhO/premium.html", "review": "", "content": "<p> <p>Città più verdi, più sane, più felici. È questo il mantra ripetuto durante i giorni del “1st World Forum on Urban Forests”, il primo forum mondiale sulle foreste urbane promosso dalla Fao (Food and agriculture organization of the United Nations) e organizzato dal Comune di Mantova, dal Politecnico di Milano e curato da un comitato scientifico internazionale diretto dall’architetto urbanista Stefano Boeri e da Cecil Konijnendijk della University of British Columbia. A Mantova più di 600 espert... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "31 dicembre 2018", "type": "scienza"}
{"title": "L’America Latina punta alla seconda rivoluzione “rinnovabile”", "url": "https://www.lastampa.it/2019/01/03/scienza/lamerica-latina-punta-alla-seconda-rivoluzione-rinnovabile-618kzuX6i2VoaZi8YkAAoK/premium.html", "review": "", "content": "<p> <p>La nuova Mecca delle rinnovabili su scala globale. Questo potrebbe diventare l’America Latina che per decenni ha sfruttato la potenza dell’acqua per produrre in abbondanza energia idroelettrica. Ma ora le principali economie del Centro e Sud America, con il Brasile in testa, stanno virando su vento e sole. I numeri sono ancora modesti, anche se continuano ad aumentare: negli ultimi dieci anni la capacità installata (pale eoliche e pannelli fotovoltaici) è cresciuta dell'8%, al di sopra della ... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "03 gennaio 2019", "type": "scienza"}
{"title": "Globalizzazione: borse di studio per laureati di tutto il mondo ", "url": "https://www.lastampa.it/2019/01/07/scienza/globalizzazione-borse-di-studio-per-laureati-di-tutto-il-mondo-2D8W7JG9tc1apNMA05odSN/pagina.html", "review": "", "content": "<p> <p>Erasmus Mundus Master in Giornalismo, Media e Globalizzazione: un'iniziativa 'globale' che mira a coinvolgere laureati di tutto il mondo. Per partecipare al progetto è necessario essere in possesso di una laurea in un settore come Lettere, discipline umanistiche e sociali prima che il corso abbia inizio.<p> <p><p> <p>I candidati possono presentare la richiesta di partecipazione fino al 10 gennaio 2019<p> <p><p> <p>Il consorzio Mundus Journalism, pur ricevendo circa 500 domande di candidatura all’anno, selezionerà 80-90 studenti, di cui metà dall’Unione Europea e l'altra metà da quasi ogni altra regione del mondo.<p> <p><p> <p>La copertura economica prevede il finanziamento di 20 borse di studio, il 25% dei partecipanti, mentre per il restante 75% è previsto l'autofinanziamento. Gli studenti che si candideranno per la borsa di studio potranno scegliere di essere ammessi come studenti autofinanziati. in particolare, l'importo della borsa di studio ammonta a 9.000€ per i candidati UE e 18.000€ per i candidati extra-UE.<p> <p><p> <p>Entro aprile saranno inviate le risposte alle domande di candidatura. Chi sarà ammesso avrà una settimana di tempo per accettare l’offerta (con o senza borsa di studio), per consentire agli altri candidati di partecipare al progetto.<p> <p><p> <p>I requisiti richiesti sono:<p>  avere conseguito una laurea in un campo attinente prima dell’inizio del corso;  essere in possesso della certificazione IELTS con un punteggio pari a 7.0;  avere un’esperienza professionale nel giornalismo di almeno 3 mesi.  <p><p> <p>Per candidarsi per l’Erasmus Mundus Master in Giornalismo, Media e Globalizzazione è necessario consultare il link cliccabile da qui e seguire la procedura indicata.<p> <p> <p> <p> <p> <p><p> <p> <p><p> <p>", "time": "2019-01-07T04:43:00+01:00", "type": "scienza"}
{"title": "Il futuro dei boschi è in città", "url": "https://www.lastampa.it/2019/01/05/scienza/il-futuro-dei-boschi-in-citt-MSmYLviNOqxx2wzmbTDiUK/premium.html", "review": "", "content": "<p> <p>Smog, traffico, problemi respiratori, bambini a rischio salute. Sempre di più si parla di costruire cinture verdi intorno - e dentro - le città come soluzione all’inquinamento crescente delle nostre metropoli. Green belt, boschi urbani certificati, ma anche “boschi di pianura” strappati all’incuria e all’abbandono, polmoni verdi che un tempo avevano un’estensione maggiore ma poi, con l’avvento dell’industrializzazione, hanno perso ettari e volume. L’usura del verde, misura di riporto dell’a... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "05 gennaio 2019", "type": "scienza"}
{"title": " Il 2018? Per l’Italia, l’anno più caldo di sempre ", "url": "https://www.lastampa.it/2019/01/07/scienza/il-per-litalia-lanno-pi-caldo-di-sempre-w6CqpRW8MprkmmAuu7zAyH/pagina.html", "review": "", "content": "<p> <p>Solo due giorni fa il quotidiano romano “Il Messaggero” è riuscito sulla sua prima pagina a scrivere che le nevicate di questi giorni «rassicurano», e «riducono i timori» per il riscaldamento globale del pianeta. Incredibile che ancora oggi si possa fare confusione tra meteo e clima; ed è incredibile che ancora oggi - dopo tutte le ricerche scientifiche - si dubiti della drammatica realtà del riscaldamento globale. La prova? come informano in una nota gli scienziati dell’Istituto di Scienze dell’Atmosfera e del Clima (Isac) del Cnr di Bologna, il 2018 è stato l’anno più caldo dal 1800 ad oggi per l’Italia. «Con una anomalia di +1.58°C sopra la media del periodo di riferimento (1971-2000) ha superato il precedente record del 2015 (+1.44°C sopra la media)», scrive il Cnr-Isac in una nota.<p> <p>«A parte i mesi di febbraio (con un’anomalia negativa) e marzo (in media rispetto al trentennio di riferimento), tutti gli altri dieci mesi del 2018 hanno fatto registrare anomalie positive e nove di essi di oltre 1°C rispetto alla media. Particolarmente eccezionali sono stati i mesi di gennaio (il secondo gennaio più caldo dal 1800 ad oggi con una anomalia di +2.37°C rispetto alla media) e aprile (il più caldo di sempre, con un’anomalia di +3.50°C rispetto alla media)», spiega Michele Brunetti, responsabile della Banca dati di climatologia storica dell’Istituto di scienze dell’atmosfera e del clima del Consiglio nazionale delle ricerche. <p> <p>«L’anomalia del 2018, se presa in esame singolarmente, non ci permette di trarre conclusioni relativamente alle tendenze in atto; tuttavia, se vista nel contesto degli ultimi 220 anni di storia climatica dell’Italia, è l’ennesima conferma del fatto che siamo in presenza di un cambiamento climatico importante per il nostro Paese - continua Brunetti - Significativo è il fatto che tra i 30 anni più caldi dal 1800 ad oggi 25 siano successivi al 1990. L’eccezionalità del 2018 non ha interessato solo l’Italia, l’anno appena concluso è risultato il più caldo da quando sono disponibili osservazioni anche per Francia, Svizzera, Germania e Austria». <p> <p>L’eccezionalità del 2018 non ha interessato solo l’Italia. L’anno appena concluso è risultato il più caldo da quando sono disponibili osservazioni anche in gran parte dell’Europa: in particolare per Francia, Svizzera, Germania e Austria. Il nostro record risulta condiviso anche da Ungheria e persino Finlandia, dove l’estate ha visto toccato temperature inusuali oltre i 30°C.<p> <p> <p> <p> <p> <p><p> <p> <p><p> <p>", "time": "2019-01-07T16:57:09+01:00", "type": "scienza"}
{"title": " Rapporto Eco-Media 2018: trattano di ambiente solo il 9% delle notizie dei principali Tg italiani ", "url": "https://www.lastampa.it/2019/01/09/scienza/rapporto-ecomedia-trattano-di-ambiente-solo-il-delle-notizie-dei-principali-tg-italiani-a1dcwFm1aG1j89HOtSDllK/pagina.html", "review": "", "content": "<p> <p> Di ambiente si parla davvero? Non troppo. Negli ultimi dodici mesi (novembre 2017-ottobre 2018) nelle edizioni Prime Time dei sette principali Tg nazionali solo il 9% delle notizie parla di ambiente, un dato ancor più negativo se paragonato con quello dello scorso anno, l’attenzione al tema è scesa di due punti percentuali. <p> <p>   <p> <p>Questo è il dato emerso durante il V Forum nazionale “Ambiente e sviluppo sostenibile tra informazione, economia e politica”, tenutosi a Roma. Nel corso del Forum è stato presentato il Rapporto Eco-Media 2018, promosso da Pentapolis Onlus. Il documento propone una sintesi dei principali risultati di un monitoraggio annuale dell’informazione sull’ambiente. Il campione analizzato fa riferimento all’edizione Prime Time dei telegiornali di sette reti nazionali (Rai1, Ra2, Rai3, Rete4, Canale5, Italia1, La7).  <p> <p>      <p> <p>I PRINCIPALI DATI RILEVATI    <p> <p>Sono state 49.455 le notizie presentate tra novembre 2017 e ottobre 2018 nelle edizioni Prime Time dei sette principali Tg italiani; di queste, solamente il 9% è dedicato all’Ambiente in generale(complessivamente 4.650). Con la definizione “Ambiente in generale” intendiamo tutte le notizie nel cui racconto l’Ambiente ricopre un ruolo fondamentale, in tutte le sue possibili accezioni. Vengono quindi comprese all’interno di questa definizione anche le notizie che riportano la cronaca degli effetti dei disastri naturali e degli eventi atmosferici. L’analisi dell’andamento dell’attenzione ai temi ambientali durante i dodici mesi oggetto del monitoraggio segnala due picchi nei periodi invernali ed estivi; l’attenzione resta però abbastanza regolare durante tutto l’anno.  <p> <p>   <p> <p>Nel dettaglio, il peso maggiore nell’agenda dei Tg Prime Time è rappresentato dalle notizie che raccontano l’evoluzione delle condizioni atmosferiche, Condizioni meteorologiche, che rappresentano il 41% delle notizie, seguite dallo “scontro” tra uomo e fattori naturali, ovvero Cronaca di Disastri Naturali, categoria che copre il 30% delle notizie. I Temi ambientali rappresentano il 19% delle notizie, mentre la categoria Natura&amp;Animali rappresenta l’8% delle notizie. Come ulteriore dato, è stato rilevato che la stragrande maggioranza delle notizie analizzate che parlano di ambiente si riferiscono a vicende avvenute all’interno del territorio nazionale.  <p> <p>      <p> <p>IL PREMIO “GIORNALISTI PER LA SOSTENIBILITÀ”   <p> <p>Preziose le “firme” che si sono distinte per l'attenta divulgazione green e che, per questo, hanno ricevuto il Premio Giornalisti per la Sostenibilità :  <p> <p>·    Licia Colò   (Rai 2) – tv <p> <p>·    Roberto Giovannini   (La Stampa) - carta stampata <p> <p>·    Roberto Arditti   (Formiche.net) – web <p> <p>·    Lucia Schillaci   (Radio inBlu) – radio <p> <p>      <p> <p>“Per i Tg nazionali l’ambiente non è mai reale protagonista– spiega il Presidente di OSA, Osservatorio Sviluppo Sostenibile e Ambiente nei Media, Massimiliano Pontillo – ma è lo sfondo su cui si raccontano altre notizie di cronaca. Per invertire questa tendenza è nato il Rapporto Eco-Media. L’obiettivo è quello di stimolare la stampa italiana a un diverso approccio nei confronti delle tematiche ambientali, con una conseguente e auspicabile maggiore attenzione da parte del decisore pubblico. Obiettivo sicuramente ambizioso e non sempre facile da raggiungere. I dati presentati quest’anno mostrano infatti una diminuzione dello spazio dedicato all’ambiente. Nonostante ciò alcuni giornalisti si distinguono, di anno in anno, per la loro attenzione e il loro impegno nella divulgazione green. A questi abbiamo conferito oggi il Premio Pentapolis 'Giornalisti per la Sostenibilità'. Il nostro auspicio è quello di dedicare sempre più spazio alle tematiche ambientali e di sviluppo sostenibile, approfondendole senza banalizzarle e relegarle alle contingenze atmosferiche e naturali ”.  <p> <p>   <p> <p>Sono intervenuti per commentare i risultati del Rapporto Eco-Media 2018, oltre a Massimiliano Pontillo e Andrea Caretta, Presidente Osservatorio di Pavia; Salvatore Micillo, Sottosegretario Ministero dell’Ambiente, della Tutela del Territorio e del Mare; Enrico Giovannini, Portavoce ASviS; Alfonso Pecoraro Scanio, Presidente Fondazione UniVerde: Alfonso Cauteruccio, Presidente Greenaccord; Walter Ganapini, Membro Onorario Comitato Scientifico Agenzia Europea per l’Ambiente; Roberto Giovannini, Presidente FIMA – Federazione Italiana Media Ambientali; Antonio Ferro, Vice Presidente Società Italiana di Comunicazione; Andrea Di Stefano, Direttore progetti speciali Novamont; Rossana Revello, Presidente Gruppo RSI Confindustria; Fulvio Rossi, Responsabile sostenibilità Terna e Paola Spadari, Presidente Ordine dei Giornalisti del Lazio.  <p> <p>  <p> <p> <p> <p> <p> <p><p> <p> <p><p> <p>", "time": "2019-01-09T06:00:00+01:00", "type": "scienza"}
{"title": " Dolomiti, non sia vano l’urlo delle montagne ", "url": "https://www.lastampa.it/2019/01/10/scienza/dolomiti-non-sia-vano-lurlo-delle-montagne-sSvWRcL4DyGjGXRHGYpigK/pagina.html", "review": "", "content": "<p> <p>Nelle nostre montagne  , lo scorso autunno, un incendio di vaste proporzioni (900 ettari danneggiati) ha colpito l’agordino e dopo qualche giorno, in più zone montane che vanno dalla Carnia, al Cansiglio, Asiago e altopiano dei 7 Comuni, Dolomiti bellunesi e Trentino Alto Adige, si è abbattuta una perturbazione molto intensa. Il vento ha superato i 200 km/h. Precipitazioni così intense e diffuse hanno riportato alla memoria l'evento del 1966.  <p> <p> <p> <p>E prima ancora, la grande guerra. Sì perché il conflitto mondiale ebbe un impatto devastante sulle terre dove si combatté. I danni più evidenti furono causati dall’uso degli esplosivi e della nuova, potentissima artiglieria pesante, capace di generare crateri, dissesti e frane, di staccare enormi blocchi di pietra cambiando per sempre la configurazione fisica di creste e colline. La Prima Guerra mondiale comportò una profonda e diffusa militarizzazione del paesaggio che scardinò totalmente i modi che le popolazioni locali avevano fino a quel tempo adottato nell’uso dei loro pascoli e boschi. E questo non solo per la realizzazione di mulattiere, baraccamenti, teleferiche, forti, acquedotti, ma anche per quelle ferite ancora oggi ben visibili come le trincee e i crateri causati dagli esplosivi e dall’artiglieria pesante.  <p> <p> <p> <p><p><p><p><p><p> <p> <p> <p>Oggi di fronte a noi un nuovo “paesaggio di guerra”. Ma stavolta il nemico siamo noi stessi. Sono stati distrutti migliaia di ettari di foresta, numerose abitazioni sono state scoperchiate, strade e ferrovie interrotte. Se a Belluno si stima che la furia degli elementi abbia danneggiato 90 ettari di bosco, praticamente il 40 per cento dell'intera superficie boscata, ad Asiago gli alberi abbattuti potrebbero essere più di 300mila. Impressionanti le foto che girano sui social e sui media. Intere comunità sono state messe a dura prova e si sono dovute inginocchiare impotenti davanti a tanta forza. La natura ha urlato e le montagne ferite sono uno shock.  <p> <p> <p> <p><p><p><p><p><p> <p><p> <p>E’ la forza straordinaria della volontà a far alzare questi montanari affiancati dall’impegno dei Vigili del Fuoco, dell’esercito, del Cai, della Protezione Civile e di moltissimi volontari che ancora una volta meravigliano il nostro paese per la straordinaria solidarietà che sempre ci distingue nel mondo. Un lavoro di squadra davvero esemplare. Ora molti di noi stanno pensando alle vacanze in montagna. La consapevolezza di avere un territorio straordinario e bellissimo deve essere per noi un motivo in più per apprezzare questa natura straordinaria e capire meglio non solo quanto è successo a novembre ma per conoscerlo meglio e proteggerlo. Per l’alto valore estetico e paesaggistico, per l’importanza scientifica legata alla geologia e alla geomorfologia, le nostre Dolomiti sono forse le montagne più belle del mondo. <p> <p> <p> <p><p><p><p><p><p> <p><p> <p>Un patrimonio straordinario che è di noi tutti. A renderle uniche sono le loro forme e i colori che si riflettono sulle rocce. Guglie, torri, pinnacoli cinte da boschi laghi e paesaggi straordinari. Un patrimonio sempre più fragile. Anzi fragilissimo. Ce ne siamo resi conto. Eccome!!! La natura non è al nostro servizio e chi va in montagna, la frequenta, la conosce e la vive, questo lo sa bene. Ma questa consapevolezza deve crescere. Deve raggiungere più persone. Cominciamo da noi. Se la montagna per noi è un rifugio cerchiamo di cambiare il nostro modo di andare in montagna.  <p> <p> <p> <p><p><p><p><p><p> <p><p> <p>Facciamolo con maggiore rispetto e cerchiamo di mantenere comportamenti più consoni a ridurre eventuali impatti negativi. Ad esempio, impariamo a conoscere meglio le comunità ospitanti, i loro valori tradizionali. Anche gli spostamenti, facciamolo in modo più sostenibile. I fenomeni recenti mostrano che le scelte tecniche e le decisioni amministrative richiedono una visione di lunga durata sia dei fenomeni idrologici e meteorologici sia dei processi sociali ed economici. Partiamo da noi!!!   <p> <p> <p> <p> <p> <p><p> <p> <p><p> <p>", "time": "2019-01-10T06:00:00+01:00", "type": "scienza"}
{"title": "Wwf: nel 2018 nessuna vera svolta su clima e biodiversità", "url": "https://www.lastampa.it/2019/01/13/scienza/wwf-nel-nessuna-vera-svolta-su-clima-e-biodiversit-69B0SpktyDxbF4zs53IiaL/premium.html", "review": "", "content": "<p> <p>In un contesto che continua ad essere ancora estremamente negativo come ha evidenziato il Living Planet Report pubblicato alla fine di ottobre che analizzando i dati dal 1970 al 2014 ha mostrato un declino globale del 60% nella dimensione dei vertebrati, il 2018 ha alternato buone e cattive notizie per le specie e gli habitat più a rischio. Per il gorilla di montagna (Gorilla beringei beringei) per la prima volta dopo decenni arriva una buona notizia con una popolazione che è riuscita finalme... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "13 gennaio 2019", "type": "scienza"}
{"title": "Infrastrutture, dilagano i progetti. Necessità o minaccia per la Natura?", "url": "https://www.lastampa.it/2019/01/15/scienza/infrastrutture-dilagano-i-progetti-necessit-o-minaccia-per-la-natura-MyijxHtFUk8InbQsd1fxWJ/premium.html", "review": "", "content": "<p> <p>I motivi sono i pi ù nobili, spesso. Costruire infrastrutture per integrare meglio le comunit à remote e disagiate, per dare energia al paese, per mettere in comunicazione aree divise, insomma per “ il bene ” della Nazione e del Popolo. E tante altre possono essere le ragioni per le quali uno Stato vuole innalzare dighe e centrali idroelettriche e costruire strade. Soprattutto costruire strade , tante, tantissime. Se ne faranno di nuove, da qui al 2050, per 25 milioni di chilometri. Un retico... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "15 gennaio 2019", "type": "scienza"}
{"title": "La battaglia per il pianeta? Non c’è Sovranismo climatico", "url": "https://www.lastampa.it/2019/01/14/scienza/la-battaglia-per-il-pianeta-non-c-sovranismo-climatico-8GKUqrhTbxpWHlqVOAV52J/premium.html", "review": "", "content": "<p> <p>Se la Terra potesse parlare, convincerebbe certo il genere umano che la crisi climatica a cui sta andando incontro va scongiurata a tutti i costi. Ma il pianeta parla a modo suo, e assai eloquente: gli uragani, gli incendi e le ondate di caldo registrati in questo 2018 che sta per chiudersi hanno battuto troppi record negativi per essere considerati una coincidenza. E hanno parlato gli scienziati: il recente rapporto dell’Ipcc (il massimo consesso di climatologi di tutto il mondo) ha addiritt... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": " | 14 gennaio 2019", "type": "scienza"}
{"title": " Gli ultimi quattro anni sono stati i più caldi mai registrati - e la CO2 continua ad aumentare ", "url": "https://www.lastampa.it/2019/01/16/scienza/gli-ultimi-quattro-anni-sono-stati-i-pi-caldi-mai-registrati-e-la-co-continua-ad-aumentare-YOu0Tzi26SePPyiqTXXgjM/pagina.html", "review": "", "content": "<p> <p>C3S e CAMS sono servizi Copernicus, programma di osservazione della Terra dell’Unione Europea, implementati dal Centro Europeo per le Previsioni meteorologiche a medio Termine (ECMWF). I loro dati forniscono il primo quadro completo e globale delle temperature 2018 e dei livelli di CO2. I risultati sono in linea con le precedenti proiezioni del WMO e del Global Carbon Project (GCP) per il 2018. Il dataset relativo alla temperatura di Copernicus Climate Change Service mostra che la temperatura media globale dell’aria superficiale è stata di 14,8°C, 0,2°C inferiore a quella del 2016, l’anno più caldo mai registrato. I dati, inoltre, dimostrano che:<p> <p>- Gli ultimi quattro anni sono stati i più caldi mai registrati, con un 2018 che è stato il quarto anno più caldo, con temperature non molto distanti da quelle del 2015, il terzo anno più caldo<p> <p>- Il 2018 è stato più caldo di 0,4°C rispetto alla media registrata nel trentennio 1981-2010<p> <p>- La temperatura media degli ultimi 5 anni è stata di 1,1°C superiore alla media preindustriale (secondo la definizione dell’IPCC) <p> <p>- L’Europa ha registrato temperature annuali inferiori di 0,1°C rispetto ai due anni dal caldo record, 2014 e 2015<p> <p>Inoltre, secondo le misurazioni satellitari delle concentrazioni globali di CO2 nell’atmosfera:<p> <p>- La CO2 ha continuato a crescere nel 2018 ed è aumentata di 2,5 +/- 0,8 ppm/anno<p> <p>“Copernicus Climate Change Service offre dati di qualità garantita su indicatori climatici come temperatura superficiale, ghiacci e variabili idrologiche come le precipitazioni”, afferma Jean-Noël Thépaut, Head of Copernicus Climate Change Service (C3S). “Anche il 2018 è stato un anno molto caldo, il quarto più caldo mai registrato. Eventi climatici importanti come l’estate calda e secca in gran parte dell’Europa o l’aumento della temperatura nelle regioni artiche sono segnali allarmanti per tutti noi. Solo unendo i nostri sforzi possiamo fare la differenza e preservare il nostro pianeta per le generazioni future”.<p> <p>C3S fornisce un quadro iniziale delle temperature globali del 2018   I dati sulla temperatura forniti da C3S per il 2018 rappresentano il primo set completo di informazioni ad essere pubblicato e che include anomalie annuali e medie a livello globale. C3S è in grado di fornire velocemente un quadro complessivo perché si tratta di un programma operativo che elabora quotidianamente milioni di osservazioni terrestri, marine, aeree e satellitari. Per riunire tutte queste osservazioni viene utilizzato un modello matematico, analogamente a quanto applicato alle previsioni meteorologiche. Il vantaggio per gli utenti è quello di poter avere una stima accurata delle temperature in qualsiasi momento o luogo scelto - anche in aree scarsamente osservate come le regioni polari.<p> <p>I dati di Copernicus C3S mostrano che nel 2018 le temperature superficiali sono state superiori di oltre 0,4°C rispetto alla media a lungo termine registrata nel periodo 1981-2010. Il riscaldamento più pronunciato rispetto alla media a lungo termine si è verificato nell’Artico, in particolare nello Stretto di Bering tra Stati Uniti e Russia e attorno all’arcipelago delle Svalbard. La maggior parte delle aree terrestri sono state più calde della media, in particolare Europa, Medio Oriente e Stati Uniti occidentali. Al contrario, la parte nordorientale dell’America settentrionale e alcune aree centrali della Russia e dell’Asia centrale hanno registrato temperature annue inferiori alla media.<p> <p>A parte i mesi di febbraio e marzo che sono stati relativamente freddi, l’Europa ha registrato temperature superiori alla media in tutti i mesi dell’anno. A partire dalla fine della primavera e proseguendo fino all’autunno, e in alcune località anche in inverno, l’Europa settentrionale e centrale ha registrato condizioni climatiche che sono state in maniera costante più calde e asciutte rispetto alla media. <p> <p>Una visione affidabile da dataset combinati  Il metodo utilizzato per la raccolta di dati sulla temperatura C3S integra quello di altri dataset che utilizzano misurazioni a terra sul lungo periodo. I dataset differiscono principalmente per il modo in cui rappresentano le regioni polari e le temperature al di sopra degli oceani. La combinazione dei dataset restituisce il quadro più completo possibile. Questa analisi mostra che la temperatura globale dell’aria superficiale è aumentata in media di 0,1°C ogni 5-6 anni dalla metà degli anni ’70 e che gli ultimi cinque anni sono stati circa 1,1°C al di sopra delle temperature dell’era preindustriale. <p> <p>Il WMO unirà i diversi tipi di dataset delle temperature per la propria relazione sullo stato del clima nel 2018, relazione che sarà pubblicata nel marzo 2019 e dovrebbe confermare i risultati di C3S.<p> <p>Le concentrazioni di CO2 continuano ad aumentare  L’analisi dei dati satellitari indica che le concentrazioni di anidride carbonica sono aumentate negli ultimi anni, 2018 incluso. Il dataset è una combinazione di due dataset generati per C3S e CAMS. <p> <p>Mentre i rapporti del WMO e del Global Carbon Project (GCP) si basano su osservazioni di superficie, questo dataset relativo alla CO2 fornito da Copernicus si basa su osservazioni satellitari. La quantità monitorata è la concentrazione media di CO2 per l’intera colonna d’aria sopra una data posizione, chiamata XCO2. Poiché gli strati atmosferici più alti, come la stratosfera, contengono tipicamente meno CO2, i valori di XCO2 sono solitamente leggermente inferiori alle concentrazioni di CO2 misurate vicino alla superficie terrestre. Questo è il motivo per cui i valori di XCO2 del satellite sono simili, ma non esattamente identici alle stime basate sulle osservazioni di superficie.<p> <p>Il tasso di crescita medio annuo stimato di XCO2 per il 2018 è di 2,5 +/- 0,8 ppm/anno. Si tratta di un tasso di crescita superiore a quello del 2017, che era di 2,1 +/- 0,5 ppm/anno, ma inferiore a quello di 3,0 +/- 0,4 ppm/anno del 2015. Il 2015 è stato un anno con il forte evento climatico El Niño che ha portato a un assorbimento più debole del normale da parte della vegetazione terrestre di CO2 atmosferica, ovvero un più debole assorbimento naturale di CO2, e a grandi emissioni di CO2 derivanti da incendi, per esempio in Indonesia.<p> <p>L’opinione di Parigi: IPCC sottolinea l’urgenza  In linea con l’accordo di Parigi del 2015 sui cambiamenti climatici, i paesi partecipanti prevedono di riesaminare lo status quo ogni cinque anni. La recente pubblicazione del report “Riscaldamento Globale di 1,5°C” da parte di Intergovernmental Panel on Climate Change (IPCC - Gruppo intergovernativo di esperti sul cambiamento climatico) sottolinea ulteriormente l’urgenza di attuare misure efficaci per mitigare i cambiamenti climatici. Copernicus Climate Change Service (C3S) e Copernicus Atmosphere Monitoring Service (CAMS) contribuiscono in modo rilevante a questi sforzi fornendo informazioni tempestive e accurate sulla temperatura globale attuale e sullo stato delle emissioni di CO2.<p> <p>Aggiornamenti mensili sul clima  Oltre ai valori annuali di temperatura, C3S pubblica regolarmente all’inizio di ogni mese dei bollettini climatici, riportando i cambiamenti relativi alla temperatura globale dell’aria superficiale, ai ghiacciai e alle variabili idrologiche. È ora disponibile l’ultimo aggiornamento climatico per il mese di dicembre:<p> <p>Dicembre 2018 temperatura dell’aria superficiale  A livello globale, le temperature sono state di poco (meno di 0,5°C) al di sopra della media dei mesi di dicembre 1981-2010 <p> <p>Il Canada, il settore atlantico dell’Artico e la Russia settentrionale hanno registrato temperature nettamente superiori alla media<p> <p>Gran parte della Russia meridionale, dell’Asia centrale e della Cina hanno visto temperature al di sotto della media<p> <p>In Australia si sono verificate condizioni eccezionali di clima caldo e secco<p> <p>In Europa, le temperature sono state generalmente superiori alla media, ma i Balcani meridionali e la Grecia hanno visto temperature inferiori alla media.<p> <p><p> <p> <p> <p> <p> <p><p> <p> <p><p> <p>", "time": "2019-01-16T06:00:00+01:00", "type": "scienza"}
{"title": "Pesticidi, il Parlamento europeo vota per più trasparenza ", "url": "https://www.lastampa.it/2019/01/17/scienza/pesticidi-il-parlamento-europeo-vota-per-pi-trasparenza-Jel3Rc7dYn3VTIEyjJuDfO/pagina.html", "review": "", "content": "<p> <p>La votazione del Parlamento Europeo apre di nuovo il sipario sui pesticidi. Questa volta, si punta sulla trasparenza e sulla responsabilità della procedura di approvazione di queste sostanze attive nella Comunità Europea. “Sono cresciuto in una fattoria” la voce del tedesco Norbert Lins (PPE), co-relatore della proposta, risuona nell’aula. “Ho usato pesticidi e so quanto siano importanti per l'agricoltura. Ciononostante, voglio essere sicuro che tutti i bambini possano mangiare frutta e verdura dall'Europa senza doversene preoccupare. Come possiamo continuare a garantire cibo sicuro nei nostri piatti, in Europa? E come assicurarci che i nostri agricoltori europei continuino a produrre cibo a lungo termine?”<p> <p><p> <p>Dieci anni fa, l'adozione del regolamento sui prodotti fitosanitari (regolamento (CE) n. 1107/2009). E dopo le polemiche sul rinnovo del glifosato, il 6 febbraio 2018 il Parlamento europeo ha istituito una commissione speciale (PEST) per valutare la procedura di autorizzazione dei pesticidi nell'Unione europea nel suo insieme e per proporre misure per migliorarla.<p> <p><p> <p><p> <p>COSA PREVEDE LA PROPOSTA<p> <p><p> <p>Ieri - con 526 voti a favore, 66 contrari e 72 astensioni - i deputati europei hanno concordato di rendere pubblici gli studi utilizzati nella procedura di autorizzazione di un pesticida, compresi tutti i dati e le informazioni a sostegno delle domande di autorizzazione. I richiedenti dovrebbero essere tenuti a registrare tutti gli studi regolamentari eseguiti in un registro pubblico e consentire un “periodo per le osservazioni”, che permetta di tener conto di tutte le informazioni pertinenti prima di prendere una decisione. “Occorre rafforzare la trasparenza rispetto alla gestione del rischio e i dati scientifici, gli studi e le altre informazioni debbono essere preventivamente resi disponibili in processi di consultazione pubblica senza consentire segreti sugli interessi commerciali delle industrie richiedenti\" ha commentato il responsabile ambiente della Coldiretti, Stefano Masini.<p> <p><p> <p>Per migliorare la valutazione post-mercato, la Commissione europea dovrebbe avviare uno studio epidemiologico sull'impatto reale dei pesticidi sulla salute umana, affermano i deputati. Propongono inoltre di rivedere gli studi esistenti sulla cancerogenicità del glifosato e di stabilire i livelli massimi di residui per i suoli e le acque superficiali. “Il nostro impegno - spiega l’eurodeputata del Pd, Simona Bonafè, relatrice ombra per il Gruppo S&amp;D - volto a tutelare i tanti cittadini che nel passato hanno evidenziato mancanza di trasparenza, come nel caso del glifosato, proseguirà con un chiaro obiettivo: far sì che la protezione della salute umana e dell’ambiente siano priorità per l’Europa. Non a caso, nel rapporto finale che la Commissione Europea dovrà prendere in considerazione chiediamo anche la creazione di un meccanismo di vigilanza post commercializzazione che monitori gli effetti che l’uso dei prodotti fitosanitari hanno sulla vita dei cittadini”. <p> <p><p> <p>Il Parlamento chiede poi alla Commissione di proporre nuove misure per proteggere i gruppi vulnerabili e vietare l'applicazione di pesticidi sulle lunghe distanze in prossimità di scuole, strutture per l'infanzia, campi da gioco, ospedali e case di cura. <p> <p><p> <p>In merito al rinnovo dell’autorizzazione, la possibilità per i richiedenti di scegliere uno Stato membro relatore (RMS) per l’iter di approvazione di una sostanza pesticida presso l’Autorità europea per la sicurezza alimentare (EFSA) è stata criticata perché considerata una pratica poco trasparente e potenzialmente in conflitto di interessi. Pertanto, i deputati chiedono che sia la Commissione ad assegnare la valutazione delle domande di rinnovo a uno Stato membro diverso da quello responsabile delle precedenti valutazioni.<p> <p><p> <p>I deputati sottolineano infine la necessità di garantire la responsabilità politica dell'adozione degli atti di esecuzione nell'ambito della cosiddetta “procedura di comitatologia”. La Commissione e gli Stati membri dovrebbero quindi fornire resoconti dettagliati e rendere pubblici i loro voti.<p> <p><p> <p>LA STRADA ANCORA DA PERCORRERE<p> <p><p> <p>Alcune criticità non sembrano adeguatamente gestite nel processo di autorizzazione, perché la valutazione dell’esposizione ambientale viene fatta generalmente su scenari ipotetici idealizzati. La persistenza delle sostanze nell’ambiente è spesso più elevata di quanto previsto nell’autorizzazione. Si dovrebbe tenere conto in modo retrospettivo dei dati di monitoraggio ambientale, che spesso smentiscono le valutazioni fatte con i modelli matematici. Ci sono sostanze cosiddette “estremamente preoccupanti” – quelle cancerogene, mutagene e tossiche per la riproduzione, gli interferenti endocrini, le sostanze persistenti, bioaccumulabili e tossiche - che sono senza soglia di pericolo, e non è possibile stabilire un livello di sicurezza accettabile. “Nel riconoscere la sostanziale validità dello schema regolamentare preposto alla sicurezza dei pesticidi, si evidenzia, tuttavia, come le norme, o l’applicazione che se ne fa, non siano sufficienti a prevenire una contaminazione diffusa da pesticidi. Il monitoraggio nazionale, infatti, mostra che nel 2016 nelle acque superficiali, residui di pesticidi sono presenti nel 67% dei punti di monitoraggio analizzati e nel 33,5% dei punti delle acque sotterranee” spiega Pietro Paris, responsabile della Sezione Sostanze Pericolose dell’Istituto Superiore per la Protezione e la Ricerca Ambientale (ISPRA).<p> <p><p> <p>“Abbiamo fatto un importante passo avanti” dichiara l’europarlamentare del Movimento 5 Stelle, Piernicola Pedicini. “Peccato, tuttavia, che il Parlamento non abbia avuto più coraggio. Non sono passati infatti gli emendamenti presentati per imporre il divieto immediato di tutte quelle sostanze già riconosciute come tossiche per l’uomo e gli ecosistemi: glifosato, neonicotinoide thiacloprid, l’insetticida clorpirifos e le sostanze con interferenza endocrina ancora sul mercato. Bisognava impedire di usare i pesticidi a scopo preventivo ma, purtroppo, centinaia di deputati si sono astenuti al momento del voto su questi punti.” <p> <p><p> <p>C’è ancora molta strada da fare, ma “è passata una linea ragionevole, in linea con il lavoro svolto dalla commissione speciale” chiude il cerchio l’europarlamentare italiano Herbert Dorfmann (PPE), co-relatore della proposta e membro della Commissione Agricoltura e Sviluppo rurale. “La commissione si rende conto che l’uso della chimica è una fonte di pericolo, ma non lo è solo in agricoltura. Anche le medicine che assumiamo sono prodotti chimici. Non possiamo rinunciare alla chimica. La questione è come usarla. Dobbiamo eliminare i prodotti che hanno un rischio e migliorare i sistemi di applicazione.” <p> <p><p> <p>. <p> <p><p> <p> <p> <p> <p> <p><p> <p> <p><p> <p>", "time": "2019-01-17T04:37:00+01:00", "type": "scienza"}
{"title": "Un’industria a emissioni zero? ", "url": "https://www.lastampa.it/2019/01/17/scienza/unindustria-a-emissioni-zero-4OzEUM07lU3HBt7pI3DDVP/pagina.html", "review": "", "content": "<p> <p>Gli accordi di Parigi del 2015, che hanno visto i leader mondiali impegnarsi a sostenere pratiche energetiche più pulite e sostenibili, hanno segnato una svolta nella lotta al cambiamento climatico. La ventiquattresima edizione della Conferenza delle Nazioni Unite sul Cambiamento Climatico (COP 24), che si è tenuta a Katowice in Polonia nel dicembre scorso, ci ha dato l’occasione di definire ancora meglio i termini di questo impegno e migliorare la nostra capacità di agire con successo.  <p> <p> <p> <p>IL MONDO DELLA RICERCA CI MOSTRA UN’OPPORTUNITÀ  <p> <p>Il  più recente report  dell’International Panel on Climate Change (IPCC) mette in guardia sui pesanti effetti negativi per l’umanità e per il pianeta che deriverebbero da un aumento della temperatura globale superiore all’obiettivo di 1,5 °C rispetto ai livelli dell’era preindustriale. Se si arrivasse ai 2 gradi, ci sarebbero conseguenze ancora peggiori. Il report conclude indicandoci l’importanza critica di arrivare a un mondo ad emissioni zero di CO2 entro il 2060. Può sembrare un obiettivo ambizioso, per il quale abbiamo molto tempo: in realtà la finestra temporale per agire in modo decisivo si sta riducendo rapidamente.  <p> <p> <p> <p>Dal momento che i settori dell’energia e dell’industria sono tra i principali produttori di emissioni inquinanti, diventa particolarmente importante capire come aiutare l’industria pesante e il trasporto pesante a raggiungere l’obiettivo emissioni zero senza affidarsi alla capacità di compensazione nei settori legati all’uso del suolo. <p> <p>Perché qualsiasi iniziativa in merito abbia successo, è essenziale che sia economicamente sostenibile. La mia opinione è che questo sia possibile, entro il 2050 nelle economie mature e entro il 2060 nelle economie emergenti.<p> <p> <p> <p>DEFINIRE AL MEGLIO LA NOSTRA MISSIONE PER OTTENERE IL MIGLIOR RISULTATO <p> <p>Come membro della Energy Transitions Commissioni (ETC), ho il privilegio di far parte di un gruppo composto da un insieme molto vario di aziende e persone leader nel mondo dell’energia, che lavorano per accelerare il passaggio a sistemi energetici a basse emissioni consentendo, allo stesso tempo, un solido sviluppo economico. <p> <p><p> <p>Nell’ultimo anno la Commissione si è dedicata a definire un percorso verso le emissioni zero nei settori in cui è più difficile abbatterle. Il risultato è uno studio intitolato  Mission Possibile Report . I suoi contenuti mostrano che questo è possibile, ma non solo: è anche economicamente fattibile e potenzialmente profittevole. Le stime attuali suggeriscono che per la metà del secolo il costo di una tale transizione per l’economia sarà inferiore allo 0.5% del Prodotto Interno Lordo mondiale, con un impatto trascurabile sugli standard di vita a cui siamo abituati.  <p> <p><p> <p>Rendendo pubblico il report, abbiamo dimostrato che si può ottenere questo risultato mettendo in campo policy ambiziose, puntando sull’innovazione e aumentando gli investimenti a un costo minimo per l’economia globale. Sviluppando quanto emerso dal precedente rapporto  Better Energy, Greater Prosperity presentato da ETC nel 2017, il nuovo studio prende in esame in modo approfondito i settori che oggi sono considerati “i più difficili” da decarbonizzare agendo solo sulle leve dell’efficienza energetica e dell’elettrificazione. <p> <p><p> <p>Evidentemente, in un mondo che in generale sta diventando sempre più elettrificato e in cui il modo di produrre energia sta diventando sempre più pulito in termini di emissioni, l’importanza di questi settori per raggiungere la piena decarbonizzazione dell’economia globale entro il 2060 aumenta. <p> <p> <p> <p>IL PERCORSO VERSO LE EMISSIONI ZERO  <p> <p>Come punto di partenza, il report si occupa di tutti i modi per decarbonizzare l’energia e l’approvvigionamento di materie prime. Si prendono in rassegna in modo completo l’elettrificazione e strade alternative quali la produzione di bioenergia da idrogeno o la cattura e stoccaggio di CO2; inoltre, si fornisce anche un’analisi quantitativa dei principali vantaggi e limitazioni di ognuna di queste possibilità in ogni settore e se ne esamina la competitività dal punto di vista dei costi.  <p> <p> <p> <p>Tutto questo consente di ottenere una visione completa dei modi per gestire la transizione verso le emissioni zero nei settori “pesanti”. In più, a differenza di report realizzati in modo più tradizionale, lo studio si occupa anche di come ottimizzare la domanda per mitigare l’impatto di questi settori “difficili” sulle emissioni globali. <p> <p>In questo senso, l’efficienza energetica resta sempre uno dei fattori chiave, ma nuovi modelli economici come il passaggio a sistemi di trasporto intermodali e la circolarità avranno un ruolo importante da giocare. Inoltre, nei prossimi anni ci possiamo aspettare grandi innovazioni - nelle tecnologie delle batterie, in ambito elettrochimico e biochimico, nei nuovi materiali, nella capacità di progettare in modo efficiente i servizi – che potranno trasformare in modo veramente significativo la gamma di opportunità a nostra disposizione. <p> <p><p> <p>L’ultima tessera del puzzle, alla fine, siamo noi: i legislatori, gli investitori, le aziende, i consumatori che hanno la responsabilità di accelerare questo cambiamento. Per questo motivo, la sezione conclusiva del report offre delle raccomandazioni sulle politiche da adottare per affrontare sfide specifiche quali le migrazioni causate dal cambiamento climatico, l’efficienza energetica, la gestione della domanda, la decarbonizzazione dell’energia elettrica; delinea, infine, il ruolo che il settore privato può avere nella transizione. <p> <p> <p> <p>UNA CONSIDERAZIONE FINALE  <p> <p>L’azienda che guido, Schneider Electric, sviluppa tecnologie per l’efficienza che si mettono al servizio di questa transizione dal lato della domanda. Abbiamo pertanto apprezzato moltissimo l’ampiezza dell’analisi quantitativa condotta da questo studio su di un insieme davvero complesso di settori fondamentali per raggiungere l’obiettivo emissioni zero. <p> <p><p> <p>Personalmente, spero che questo report riaccenda il dibattito globale, ispiri i nostri leader e dia loro spunti nell’affrontare una delle decisioni più significative della nostra epoca.<p> <p><p> <p>Alla luce dell’appello urgente ad agire lanciato dall’IPCC, credo che il Mission Possibile Report lanci un chiaro messaggio, a tutti: la piena decarbonizzazione è possibile, e gli obiettivi di lotta al cambiamento climatico più ambiziosi sono raggiungibili.  <p> <p>  <p> <p> *  Presidente e Amministratore Delegato, Schneider Electric  <p> <p> <p> <p> <p> <p> <p> <p><p> <p> <p><p> <p>", "time": "2019-01-17T05:00:00+01:00", "type": "scienza"}
{"title": "Sui ghiacciai del Canin, in Friuli, per capire il riscaldamento globale", "url": "https://www.lastampa.it/2019/01/18/scienza/sui-ghiacciai-del-canin-in-friuli-per-capire-il-riscaldamento-globale-SBsziMM9ud0bybMKK5fUZI/premium.html", "review": "", "content": "<p> <p>Mentre i turisti sciano sulle piste imbiancate artificialmente di Sella Nevea, a cavallo fra il Friuli Venezia Giulia e la Slovenia, nelle grotte del monte Canin un gruppo di ricercatori sta correndo contro il tempo. Negli ultimi anni infatti i ghiacci fondono sempre più velocemente anche nelle caverne d’alta quota e insieme a loro sta sparendo anche un po’ della nostra capacità di capire e quindi combattere il riscaldamento globale. “Le informazioni racchiuse nel ghiaccio contengono dati fon... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "18 gennaio 2019", "type": "scienza"}
{"title": "Con i droni a caccia di inquinanti sui tetti delle abitazioni", "url": "https://www.lastampa.it/2019/01/20/scienza/con-i-droni-a-caccia-di-inquinanti-sui-tetti-delle-abitazioni-KPL4qo83Gvav8Ubc1OKS8N/premium.html", "review": "", "content": "<p> <p>I droni che “annusano” i caminetti partono a caccia degli inquinanti prodotti dalle nostre abitazioni. Si chiama “Air Pollution Control” il progetto di ricerca che sfrutta la tecnologia dei velivoli a pilotaggio remoto e la sensoristica avanzata per monitorare la qualità dell’aria degli insediamenti urbani, informando gli amministratori locali e i cittadini sul livello degli inquinanti presenti. Con l’arrivo dell’autunno, puntualmente in molte città sono partite le misure per limitare il traf... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "20 gennaio 2019", "type": "scienza"}
{"title": " Progettata una macchina capace di convertire i rifiuti di plastica in carburante diesel e benzina ", "url": "https://www.lastampa.it/2019/01/19/scienza/progettata-una-macchina-capace-di-convertire-i-rifiuti-di-plastica-in-carburante-diesel-e-benzina-gkSvgHPKF3AjLxVsEiMaKN/pagina.html", "review": "", "content": "<p> <p>L’attore francese Samuel Le Bihan e lo scienziato autodidatta Christofer Costes hanno progettato una macchina a bassa tecnologia che converte i rifiuti di plastica in carburante diesel e benzina, capace di aiutare a combattere l’inquinamento e fornire carburante a comunità remote nei paesi in via di sviluppo. È quanto riporta In a Bottle in un focus sul tema del riciclo e dell’ economia circolare.<p> <p>«L’idea è quella di incoraggiare la raccolta dei rifiuti prima che finiscano negli oceani attraverso un reattore chiuso capace di generare carburante», ha affermato Le Bihan, protagonista di film francesi come «Disco» e «Mesrine». Per tre anni e mezzo Le Bihan ha finanziato lo sviluppo della macchina grezza - soprannominata Chrysalis - in un hangar a Puget-Theniers, sulle colline alle spalle della città di Nizza. Il suo partner è lo scienziato autodidatta di 35 anni Costes.<p> <p>I granuli di plastica vengono immessi in un reattore chiuso, dove vengono scomposti a 450 gradi centigradi per produrre diesel, benzina e un residuo di carbonio che può essere utilizzato nei pastelli. «Un chilo di plastica può produrre un litro di liquido, che è possibile filtrare tra diesel e benzina», ha affermato Costes. Con 50.000 euro di finanziamento aggiuntivo da parte delle autorità locali, i due prevedono di creare un prototipo più grande in grado di convertire 50 kg di plastica in carburante ogni 80 minuti.<p> <p><p> <p> <p> <p> <p> <p><p> <p> <p><p> <p>", "time": "2019-01-19T12:00:02+01:00", "type": "scienza"}
{"title": " L'insostenibile pesantezza della disuguaglianza ", "url": "https://www.lastampa.it/2019/01/21/scienza/linsostenibile-pesantezza-della-disuguaglianza-rUC0yr60tZTzfCNU6IsbWJ/pagina.html", "review": "", "content": "<p> <p>Le fortune dei super-ricchi sono aumentate del 12% lo scorso anno, al ritmo di 2,5 miliardi di dollari al giorno, mentre 3,8 miliardi di persone, che costituiscono la metà più povera dell’umanità, hanno visto decrescere quel che avevano dell’11%. L’anno scorso, da soli, 26 ultramiliardari possedevano l’equivalente ricchezza della metà più povera del pianeta. Una concentrazione di enormi fortune nelle mani di pochi, che evidenzia l’iniquità sociale e l’insostenibilità dell’attuale sistema economico. Un dato, quello sull’“Olimpo della ricchezza”, che è la rappresentazione estrema del divario patrimoniale registrato lo scorso anno: a metà 2018 l’1% più ricco deteneva infatti poco meno della metà (47,2%) della ricchezza aggregata netta, contro un magro 0,4% assegnato alla metà più povera della popolazione mondiale, 3,8 miliardi di persone. <p> <p>  <p> <p>In Italia il 20% più ricco dei nostri connazionali possedeva, nello stesso periodo, circa il 72% dell’intera ricchezza nazionale. Il 5% più ricco degli italiani era titolare da solo della stessa quota di ricchezza posseduta dal 90% più povero.<p> <p>   <p> <p>Allo stesso tempo, se la quota della ricchezza globale nelle mani dell’1% più ricco è in crescita dal 2011, un trend opposto caratterizza la riduzione della povertà estrema. Dopo una drastica diminuzione, tra il 1990 e il 2015, del numero di persone che vivono con un reddito di meno di 1,90 dollari al giorno, ad allarmare è il calo del 40% del tasso annuo di riduzione della povertà estrema (che secondo le stime è rallentato ulteriormente tra il 2015 e il 2018). Un aumento della povertà estrema che colpisce in primis  i contesti più vulnerabili del globo, come l’Africa subsahariana.<p> <p>   <p> <p>Di fronte a tutto questo,   Bene pubblico o ricchezza privata   ?,  il nuovo rapporto di Oxfam, diffuso oggi alla vigilia del meeting annuale del Forum economico mondiale di Davos, rivela come il persistente divario tra ricchi e poveri comprometta i progressi nella lotta alla povertà, danneggi le nostre economie e alimenti la rabbia sociale in tutto il mondo. Lo studio mette inoltre in evidenza le responsabilità dei governi, in ritardo nell’adottare misure efficaci per contrastare questa galoppante disuguaglianza. Servizi essenziali come sanità e istruzione infatti continuano a essere sotto-finanziati, la lotta all’elusione fiscale ristagna, mentre le grandi corporation e i super-ricchi contribuiscono fiscalmente meno di quanto potrebbero. L’enorme disuguaglianza che caratterizza il nostro tempo, inoltre, colpisce soprattutto donne e ragazze.<p> <p><p>  <p><p> <p>  <p> <p>“Non dovrebbe essere il conto in banca a decidere per quanto tempo si potrà andare a scuola o quanto a lungo si vivrà – ha detto Winnie Byanyima, direttrice di Oxfam International – Eppure è proprio questa la realtà di oggi in gran parte del mondo. Mentre multinazionali e super-ricchi accrescono le loro fortune a dismisura, spesso anche grazie a trattamenti fiscali privilegiati, milioni di ragazzi – soprattutto ragazze - non hanno accesso a un’istruzione decente e le donne continuano a morire di parto”. <p> <p> <p> <p>L’ingiustizia fiscale sulle spalle dei più poveri <p> <p>  Bene pubblico o ricchezza privata?  manda un messaggio molto netto: per potenziare il finanziamento dei sistemi di welfare nazionali, è necessario rendere più equo il fisco. Invertendo la tendenza pluridecennale, che ha portato alla graduale erosione di progressività dei sistemi fiscali e a un marcato spostamento del carico fiscale dalla tassazione della ricchezza e dei redditi da capitale, a quella sui redditi da lavoro e sui consumi. Una proposta che parte da alcune evidenze, che fotografano l’ingiustizia fiscale di cui inevitabilmente fanno le spese i più poveri:<p> <p> <p> <p>· Globalmente nel 2015 solo 4 centesimi per ogni dollaro raccolto dal fisco proveniva dalle imposte sul patrimonio, come quelle immobiliari, fondiarie o di successione. Questo genere di imposte ha subito una riduzione – o è stato eliminato del tutto – in molti paesi ricchi e viene a malapena reso operante nei paesi in via di sviluppo.<p> <p> <p> <p>· L’imposizione fiscale a carico dei percettori di redditi più elevati e delle grandi imprese si è significativamente ridotta negli ultimi decenni. Nei paesi ricchi, per esempio, in media, l’aliquota massima dell’imposta sui redditi delle persone fisiche è passata dal 62% nel 1970 al 38% nel 2013. Nei paesi in via di sviluppo questa aliquota è ora in media al 28%.<p> <p> <p> <p>· Per 90 grandi corporation l’aliquota effettiva versata sui redditi d’impresa ha visto un forte calo tra il 2000 e il 2016, passando dal 34% al 24%.<p> <p> <p> <p>· Tenendo conto di imposte dirette e indirette, in paesi come il Brasile o il Regno Unito, il 10% dei più poveri paga, in proporzione al reddito, più tasse rispetto al 10% più ricco. <p> <p> <p> <p>· Se I’1% dei più ricchi pagasse appena  lo 0,5% in più in imposte sul proprio patrimonio, si avrebbero risorse sufficienti per mandare a scuola 262 milioni di bambini e salvare la vita a 100 milioni di persone nel prossimo decennio. <p> <p>  <p> <p>Nel mondo 10 mila persone al giorno muoiono per il costo delle cure <p> <p>  <p> <p>I servizi pubblici sono sistematicamente sotto-finanziati o vengono esternalizzati ad attori privati, con la conseguenza che spesso i più poveri ne vengano esclusi. Ecco perché in molti paesi un’istruzione e una sanità di qualità sono diventate un lusso che solo i più abbienti possono permettersi. Basti pensare che ogni giorno 10 mila persone muoiono nel mondo, perché non hanno accesso a cure mediche, per il semplice fatto che non le possono pagare. Nei paesi in via di sviluppo un bambino di una famiglia povera ha il doppio delle possibilità di morire entro i 5 anni, rispetto a un suo coetaneo benestante. In un paese come il Kenya, un bambino di una famiglia ricca frequenterà la scuola per il doppio degli anni rispetto a un bambino proveniente da una famiglia senza mezzi.<p> <p>  <p> <p>Nel mondo gli uomini possiedono il 50% in più della ricchezza delle donne <p> <p>  <p> <p>Vi è una forte correlazione tra disuguaglianza economica e disuguaglianza di genere.Società più eque registrano anche condizioni di maggiore parità tra uomini e donne.<p> <p>A livello globale gli uomini possiedono però oggi il 50% in più della ricchezza netta delle donne e controllano oltre l’86% delle aziende. Anche il divario retributivo di genere, pari al 23%, vede le donne in posizione arretrata. Un dato che per di più non tiene conto del contributo gratuito delle donne al lavoro di cura.<p> <p> <p> <p>Secondo le stime di Oxfam, se tutto il lavoro di cura non retribuito, non contabilizzato oggi dalle statistiche ufficiali, svolto dalle donne nel mondo fosse appaltato ad una sola azienda, questa realizzerebbe un fatturato di 10 mila miliardi di dollari all’anno, ossia 43 volte quello di Apple, la più grande azienda al mondo.<p> <p> <p> <p>“Le persone in tutto il mondo sono arrabbiate e frustrate. – conclude Elisa Bacciotti, direttrice delle campagne di Oxfam Italia – Ma i governi possono apportare cambiamenti reali per la vita delle persone assicurandosi che le grandi aziende e le persone più ricche paghino la loro giusta quota di tasse, e che il ricavato venga investito in sistemi sanitari e di istruzione a cui tutti i cittadini possano accedere gratuitamente. A cominciare dai milioni di donne e ragazze che ne sono tagliate fuori. I governi possono ancora costruire un futuro migliore per tutti, non solo per pochi privilegiati. È una loro responsabilità”.<p> <p><p> <p> <p> <p> <p> <p><p> <p> <p><p> <p>", "time": "2019-01-21T11:54:36+01:00", "type": "scienza"}
{"title": "Mosaico Verde, 300 mila alberi piantati in 3 anni per combattere gli effetti del cambiamento climatico", "url": "https://www.lastampa.it/2019/01/20/scienza/mosaico-verde-mila-alberi-piantati-in-anni-per-combattere-gli-effetti-del-cambiamento-climatico-exAf4JOqWapEFWnea94wmO/premium.html", "review": "", "content": "<p> <p>“Noi forniamo un bosco chiavi in mano. Entro la primavera del prossimo anno pianteremo oltre 63 mila alberi. E’ un buon risultato se si pensa che la campagna è partita solo da sei mesi”. Elena Piazza è responsabile della forestazione in AzzeroCO2 , società di servizi Energetici e Ambientali che con Legambiente ha lanciato la campagna Mosaico Verde. L’iniziativa è partita ad aprile. Si propone di piantare 300 mila alberi in tre anni e di tutelare 30 mila ettari di bosco in Italia. Il tutto cre... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "20 gennaio 2019", "type": "scienza"}
{"title": " Edilizia: il “klima” che cambia ", "url": "https://www.lastampa.it/2019/01/22/scienza/edilizia-il-klima-che-cambia-ibOo6fZ2Ptc560rn6K73qL/pagina.html", "review": "", "content": "<p> <p>Se c’è una fiera che può aiutarci a capire dove va l’edilizia del futuro, quella è Klimahouse. Da anni la manifestazione organizzata da FieraBolzano è leader in questo settore, anche perché, come è noto, la coscienza per un diverso modo di praticare l’edilizia, in senso sostenibile ed efficiente, si è sviluppata da queste parti prima che nel resto del Paese.<p> <p>Certo oggi costruire bene, cioè in maniera rispettosa dell’ambiente, non è solo un fattore culturale ma una necessità resa urgente dalla precaria situazione climatica globale e, di conseguenza, resa sempre più stringente da trattati, accordi e norme.<p> <p>Si tratta di una strada segnata nel contesto internazionale sia dagli accordi di Parigi della COP21 che dalle diverse iniziative europee, come la direttiva 2010/31. La cosiddetta “Energy Performance of Buildings Directive” prevede infatti che dal primo gennaio 2021 tutti gli edifici di nuova costruzione siano edifici a energia quasi zero, mentre per i nuovi edifici occupati o di proprietà da enti pubblici è dal primo gennaio di quest’anno che è già scattata la norma.<p> <p><p> <p><p><p><p><p><p> <p><p> <p>E la situazione per il patrimonio abitativo che già abbiamo è tutt’altro che rosea. Secondo l’ANCI, in Italia abbiamo 12,2 milioni di edifici a uso abitativo, di cui il settanta per cento che risale a prima che fossero emanate le primissime norme antisismiche o sull’efficienza energetica negli anni Settanta. Secondo Greenitaly 2018, il rapporto di Unioncamere e Fondazione Symbola, il fabbisogno termico medio di queste strutture è quattro volte superiore rispetto alle attuali soglie normative. Secondo ANCI il costo per la riqualificazione energetica ammonterà a 33,5 miliardi di euro. Più altri 105 miliardi per le opere strutturali di miglioramento sismico se si volesse mettere mano a quei 9,3 milioni di immobili residenziali che sorgono nelle aree a maggior classe di rischio sismico del Paese.<p> <p>Incentivi pubblici o investimenti privati, comunque, disegnano il valore della riqualificazione prossima ventura del patrimonio edilizio italiano. Che ha un valore per tutti. Per esempio, secondo lo studio “Una nuova edilizia contro la crisi” di Cresme e Symbola, a fronte di un intervento medio di 14.500 euro, un’abitazione ristrutturata aumenta il suo valore di 65.750 euro in media.<p> <p>In questo senso Klimahouse si propone come uno snodo fondamentale per gli operatori del settore grazie alla sua specializzazione “ambientale”.<p> <p>L’edizione 2019 (dal 23 al 26 gennaio a Bolzano) è quindi un’edizione importante che, oltre alla grande mostra che fanno di sé le aziende presenti, non lesina negli appuntamenti di dibattito, formazione e orientamento, capace di attirare ospiti da ogni parte del mondo.<p> <p>A cominciare dal congresso CasaClima organizzato in tre sessioni, una al giorno dal giovedì al sabato. La prima sessione, dal titolo “Smart cities – dall’esperienza del progetto Sinfonia agli scenari futuri delle città intelligenti”, che l’Agenzia CasaClima, in collaborazione con l’Accademia Europea di Bolzano EURAC, presenta per tracciare un primo bilancio del progetto Smart City Sinfonia. Si partirà dalle esperienze delle due città convolte, Bolzano e Innsbruck, per proseguire con l´esposizione del Progetto Smart City Stardust che coinvolge la città di Trento. La giornata sarà introdotta da uno dei massimi esperti di smart city a livello internazionale, Peter Dröge, direttore dell’Istituto per lo sviluppo strategico del Liechtenstein.<p> <p>Alla seconda sessione, “Smart Materials”, parteciperà invece l’architetto Thomas Rau, fondatore di Turntoo e Rau Architects, due delle prime aziende dedicate all’economia circolare in Olanda.<p> <p>Alla terza e ultima sessione, dedicata all’architettura d’avanguardia, “Smart Buildings”, ci saranno Gideon Maasland dello studio olandese MVRDV, uno dei progettisti responsabili dell’Amsterdam Valley, un bosco verticale rivoluzionario dal punto di vista urbanistico, sociale, urbanistico e ambientale. A seguire, poi, ci sarà Amanda Sturgeon, fondatrice del Biophilic Design, impegnata in progetti volti a creare una relazione armonica tra persone e natura. Chiude la giornata una tavola rotonda con il presidente di Enea, Federico Testa.<p> <p>Ma la quantità degli eventi a Klimahouse è tale che qui non possiamo che riportarne alcuni.<p> <p>Per esempio, in occasione della Fiera, il NOI Techpark apre le porte alla ricerca e alla sperimentazione: tutti i giorni dalle 9 alle 12, sotto la guida tecnica dei ricercatori dell’Istituto per le Energie rinnovabili del centro di ricerca privato EURAC Research, aziende e professionisti potranno partecipare ai diversi laboratori didattici dedicati attrezzati in base agli standard più elevati, testando, per esempio, le prestazioni termiche di serramenti, pareti e moduli di facciata, o verificando la resa dei pannelli fotovoltaici, o quanta energia produca un sistema di facciata che integri moduli fotovoltaici e così via.<p> <p>Senza dimenticare i “tradizionali” Enertour, ricognizioni che la Fiera insieme all’Agenzia CasaClima organizza per i visitatori che vogliano parteciparvi andando a visitare esempi di edifici virtuosi costruiti (o riqualificati) nel territorio. Vere e propri esperienze per capire la portata della rivoluzione green in edilizia, che qui, come ricordavamo, è cominciata prima che nel resto del Paese.<p> <p>Così come non bisogna mancare alla consegna dei Klimahouse Trend, una sorta di Oscar per l’edilizia sostenibile che da nove anni FieraBolzano in collaborazione con il Politecnico di Milano organizza a Klimahouse. Un premio per l’eccellenza delle aziende espositrici che hanno maggiormente dimostrato la capacità di innovare, rafforzare e migliorare il mercato dell’efficienza energetica e della sostenibilità nell’ambiente costruito.<p> <p>Infine (ma per il programma completo delle iniziative è necessario dare un’occhiata al sito), a fianco di Klimahouse, il primo giorno si svolge Klimamobility, la più importanze conferenza altoatesina dedicata alla mobilità sostenibile. Il titolo dell’edizione 2019 è “Guidare la mobilità del futuro. I cambiamenti di oggi per la mobilità di domani” con due i relatori di eccellenza nel campo dell’automotive: Michael Macht, noto per essere stato amministratore delegato di Porche Spa ed ex capo del reparto produzione in Sud America, Russia, India e Cina di Volkswagen Spa, e Johann Wohlfarter, il CEO di Alperia Spa.<p> <p>Per sapere di più il sito di Klimahouse è comunque una miniera in costante aggiornamento, <p> <p> <p> <p> <p> <p><p> <p> <p><p> <p>", "time": "2019-01-22T19:04:42+01:00", "type": "scienza"}
{"title": " Continua l’invasione “aliena” nei mari italiani: avvistata la Bavosa dalla Bocca Rossa ", "url": "https://www.lastampa.it/2019/01/22/scienza/continua-linvasione-aliena-nei-mari-italiani-avvistata-la-bavosa-dalla-bocca-rossa-Ewi3xTi24wbyQ1eJKFDsLO/pagina.html", "review": "", "content": "<p> <p>Può raggiungere i 20 cm di lunghezza e prende il nome dal colore della sua bocca, che tende leggermente al rosa. Si chiama Redlip blenny (Ophioblennius atlanticus), che in italiano si traduce come “Bavosa dalla bocca rossa”, ed è la 27esima specie ittica introdotta dall’uomo in acque italiane.Un numero che, sommato alle altre 16 entrate naturalmente dallo stretto di Gibilterra, porta ad un totale di 43 nuove specie di pesci presenti nei mari italiani. <p> <p>Appartenente alla famiglia dei blennidi, o bavose, questa specie, molto comune nelle isole oceaniche e facilmente osservabile nell’arcipelago delle isole Canarie, si nutre principalmente di alghe e detriti. Durante la stagione riproduttiva, i maschi utilizzano piccole cavità del fondale roccioso come nidi. La specie, identificata nel luglio del 2017 durante un monitoraggio condotto da ricercatori dell’Istituto superiore per la protezione e la ricerca ambientale (ISPRA), insieme a tecnici dell’Area Marina Protetta delle Isole Pelagie, sembra essere arrivata tramite il trasporto navale, uno dei principali vettori nella diffusione di specie aliene negli ecosistemi marini.<p> <p><p> <p><p><p><p><p><p> <p><p> <p>Lo studio, pubblicato martedì 22 gennaio sulla rivista BioInvasion Records, sottolinea l’importanza di monitorare aree strategiche e ad alto valore ambientale e culturale come, appunto, le aree marine protette, per l’identificazione precoce delle introduzioni biologiche. I risultati si devono al progetto europeo MPA-ADAPT, nato per guidare le aree marine protette nell’era del cambiamento climatico.<p> <p> <p> <p> <p> <p><p> <p> <p><p> <p>", "time": "2019-01-22T16:19:59+01:00", "type": "scienza"}
{"title": " Reborn Ideas, il primo e-commerce di prodotti eco-chic italiani ", "url": "https://www.lastampa.it/2019/01/22/scienza/reborn-ideas-il-primo-ecommerce-di-prodotti-ecochic-italiani-SVZlAqqAcKL73sOURCGOeP/pagina.html", "review": "", "content": "<p> <p>Reborn Ideas è una start up marchigiana che aggrega, all’interno di un e-commerce omnicanale, capi, accessori, complementi di arredo e altri prodotti italiani realizzati tramite l’upcycling e il riciclo creativo.  <p> <p>Materiali innovativi  , recupero degli scarti di lavorazione, valorizzazione dell’artigianato italiano, strategie di marketing orientate all’acquisto sia online sia offline e, soprattutto, attenzione alla salute dell’ambiente e dei lavoratori sono alcuni degli elementi che caratterizzano questa nuova azienda italiana. <p> <p>  <p> <p>RICICLO, RIUSO E CONSUMO CONSAPEVOLE   <p> <p>Nothing is lost. Everything is reborn   è questo il pay-off scelto da Reborn Ideas che attraverso il commercio online, nei negozi fisici e anche con l’utilizzo dei canali digital vuole dare una risposta alle esigenze di un consumatore più consapevole, selettivo e attento all’ambiente.  <p> <p>“Il progetto – sottolinea Maurizio Mazzanti, fondatore della start up - è nato dalla volontà di fare la propria parte in un percorso comune di cambiamento migliorativo verso l’ecosistema in cui viviamo. Reborn Ideas vuole essere il punto d’incontro dove consumatori consapevoli trovano la risposta alle loro esigenze di consumo selettivo, facendoli incontrare con la variegata offerta di prodotti realizzati in Italia da designer, makers e artigiani della qualità. Sempre più persone, Millennials in primis, sono alla ricerca di oggetti realizzati con cura, nel rispetto dell’ambiente e delle persone che li producono, e tramite i quali distinguersi, prodotti dal design attuale, versatili e duraturi. Reborn Ideas vuole aggregare l’offerta in risposta a questa domanda e dimostrare che tramite il principio dell’upcycling e del recycling è possibile generare prodotti di qualità elevata con un ridotto impatto ambientale.”  <p> <p>  <p> <p>I PRIMI ARTIGIANI CHE HANNO ADERITO A REBORN IDEAS  <p> <p>Sono 6 i primi maker che hanno deciso di entrare a far parte del progetto: Big To Bag, Dreambike, Emroce, Fenz, La Mia Cicogna e Myo-Rebel. Ognuno di loro attraverso uno stile originale ha interpretato la propria idea di ecosostenibilità nell’uso di materiali, nelle partiche di riuso e attraverso idee creative differenti.  <p> <p>Sottolinea Mazzanti che “Dreambike, La Mia Cicogna e Myo-Rebel utilizzano materiali di scarto ideando rispettivamente cuscini da applicare al manubrio della bicicletta e offrire così un appoggio ai bambini seduti nel seggiolino anteriore, fiocchi nascita e copertine in cashmere e seta per culla e lettino, e fasce in stile kimono. Fenz, invece, crea occhiali, orologi ed altri accessori utilizzando materiali eco-friendly come legno, sughero, carta, pietra, ecc. Emroce propone costumi da bagno zero waste, realizzati con un tessuto high-tech, fatto da filo ECONYL ottenuto rigenerando reti da pesca ed altri rifiuti di nylon. Big To Bag recupera le maxi affissioni in PVC per creare una gamma di borse.” <p> <p> <p> <p><p><p><p><p><p> <p>  <p> <p>  <p> <p>Sono tutti dei designer che nella realizzazione dei loro prodotti di qualità e originali sono attenti alle sorti del nostro Pianeta e per questo motivo hanno deciso di lavorare con materiali naturali o innovativi e meno impattanti, oppure di recuperare gli scarti di lavorazione che sarebbero conferiti in discarica. Il design del prodotto è al centro del processo creativo: il capo è ideato per avere una vita più lunga ed essere inserito in un sistema di economia circolare.  <p> <p>  <p> <p>Reborn Ideas, oltre a incentivare il consumo critico e l’eco-fashion, mira a valorizzare il lavoro degli artigiani italiani che hanno una visione della moda in un’ottica sostenibile. Attraverso l’e-commerce, i nuovi mezzi di comunicazione digitale, i negozi fisici e il sempre utile passaparola sarà possibile sensibilizzare il consumatore e ampliare la rete di maker sostenibili.    <p> <p>  <p> <p><p><p><p><p><p> <p>  <p> <p>Il fondatore sostiene che “materie prime, idee e persone sono i tre pilastri di Reborn Ideas, per cui la selezione delle materie prime, siano esse innovative o eco-friendly, conta tantissimo ma non basta. Idee innovative e originali affondano spesso le proprie radici nella tradizione più consolidata. L’arte del saper fare da sempre è sinonimo di qualità, unicità e durata nel tempo. Quello che viene definito ormai in tutto il mondo Made in Italy. Gli ingredienti fondamentali di un’idea che rinasce sono la creatività, la passione, l'esperienza e la competenza di chi la realizza. Oggi molte preziose capacità e professionalità si stanno perdendo a favore di processi produttivi globalizzati, più veloci e frenetici. Per questo più che mai è importante dare spazio a coloro che hanno voglia di reinventarsi, di trovare sempre nuove strade per esprimersi e affermarsi come professionisti.” <p> <p> <p> <p>FUTURO DELLA MODA E SOSTENIBILITÀ  <p> <p>Negli ultimi anni, nonostante la dirompente forza della fast fashion, si sta assistendo a un consumo più attento alla salute del Pianeta. I Millennials sono forse il target che più si avvicina a questo cambiamento del settore moda e non solo, prestano attenzione alla cura delle materie e del design, ma anche a quell’aspetto che non si vede osservando e toccando un capo: quante risorse sono state utilizzate per produrlo, quanto inquinamento ha generato e se i lavoratori sono stati sfruttati o pagati giustamente. Fashion ma duraturo e sostenibile è un nuovo modo di concepire il mercato della moda odierna. Un prodotto, inoltre, che non è solo fine a se stesso ma che racconta un luogo, una storia, un’emozione e anche i sacrifici che le persone hanno fatto per raggiungere il loro sogno.  <p> <p> <p> <p><p><p><p><p><p> <p>  <p> <p>In conclusione è utile farsi una domanda. Nella società in cui viviamo c’è una maggiore necessità di upcycling e riciclo?  <p> <p>Mazzanti sostiene che “ci sarà sempre più necessità di consumo attento e consapevole, consumare meno e consumare meglio è un traguardo ancora molto lontano, soprattutto per quanto riguarda la razionalizzazione del consumo, ma il cambiamento è in atto. Il futuro dovrà per forza essere maggiormente eco e la fashion industry si muoverà di conseguenza. I segnali positivi sono confortanti, in passato non esistevano figure professionali come il sustainability manager o iniziative di garment collecting. Sono convinto, inoltre, che il passaparola, la rete, i social, contribuiscano a incentivare l’acquisto di prodotti attenti all’ambiente. La rete è uno dei primi canali di informazione, soprattutto per le fasce di popolazione più giovani ma sarà sempre più importante avere reputazione positiva e credibilità.” <p> <p>Ebbene sì, perché la credibilità di un’azienda e di conseguenza la fiducia che il cliente ripone in essa sono ancora oggi i punti focali che contraddistinguono le imprese di successo sia in termini di prestigio sia in termini economici.  <p> <p>  <p> <p> <p> <p> <p> <p><p> <p> <p><p> <p>", "time": "2019-01-22T06:00:00+01:00", "type": "scienza"}
{"title": "Produrre energia imitando il sole con dieci bobine italiane giganti", "url": "https://www.lastampa.it/2019/01/19/scienza/produrre-energia-imitando-il-sole-con-dieci-bobine-italiane-giganti-KHYJjPfAWOSeG0ShP0VJbJ/premium.html", "review": "", "content": "<p> <p>Venti enormi ’bambine’ ci portano più vicini al sogno della fusione nucleare. Un sogno via via più concreto, e che ha già portato oltre un miliardo di commesse per le aziende italiane. Si tratta di 20 bobine magnetiche altamente tecnologiche, 10 delle quali realizzate in Italia che portano i nomi delle figlie dei ricercatori che vi hanno lavorato (i francesi invece, guarda un po’, per le loro hanno scelto i nomi di dieci attrici d’oltralpe). Le venti ’super bambine’ pesano 16 tonnellate, sono... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "19 gennaio 2019", "type": "scienza"}
{"title": "Al via il premio Mani Tese per il giornalismo investigativo e sociale ", "url": "https://www.lastampa.it/2019/01/23/scienza/al-via-il-premio-mani-tese-per-il-giornalismo-investigativo-e-sociale-xhRNmyYd3zmxD6gMXiMOHJ/pagina.html", "review": "", "content": "<p> <p>Sono aperte le candidature al Premio Mani Tese per il giornalismo investigativo e sociale. L’iniziativa, promossa da Mani Tese, Ong che da oltre 50 anni si batte per la giustizia nel mondo, rientra nell’ambito del progetto \"New Business for Good” realizzato con il contributo di Agenzia Italiana per la Cooperazione allo Sviluppo (AICS).  Il Premio Mani Tese per il giornalismo investigativo e sociale intende sostenere la produzione di inchieste originali su tematiche concernenti gli impatti dell’attività di impresa sui diritti umani e sull'ambiente in Italia e/o nei Paesi terzi in cui si articolano le filiere globali di produzione.  Obiettivo del Premio è portare alla luce fatti e storie di interesse pubblico finora ancora poco noti e/o dibattuti, con un taglio sia di denuncia sia di proposta.  Il Premio consiste in un contributo monetario fino ad un massimo di 7.500 euro a copertura delle spese di realizzazione del servizio.  A chi è rivolto Il Premio è riservato a giornalisti indipendenti/freelance (singoli o in gruppo) di ogni età, nazionalità e genere.  Come partecipare La partecipazione al premio è gratuita. La scelta del formato dell’inchiesta (articolo, fotoreportage, video, ecc.) è libera.  Per concorrere al Premio è necessario compilare il modulo di iscrizione on line nella pagina dedicata al premio sul sito di Mani Tese presentando il proprio progetto di inchiesta utilizzando il modulo di partecipazione scaricabile alla pagina stessa e allegando la biografia dei partecipanti.  Tempi Il termine di scadenza per l’invio dei progetti è il 28 febbraio 2019.  I risultati della selezione saranno annunciati entro il 3 maggio 2019 e i vincitori avranno fino a un massimo di 90 giorni dalla data di comunicazione dell’avvenuta selezione per consegnare/pubblicare l’opera conclusa.  La giuria La selezione dei vincitori è rimessa all’insindacabile giudizio della Giuria sulla base dei progetti di inchiesta presentati.  I membri della giuria, composta da giornalisti e/o esperti del settore, sono, in ordine alfabetico:  Emilio Ciarlo Direttore comunicazione di AICS. Avvocato, giurista internazionale d’impresa, pubblica su diverse testate articoli su politica estera, cooperazione e diritti umani. Dal 2013 al 2015 è stato Consigliere politico del Vice Ministro degli Esteri e della Cooperazione.  Tiziana Ferrario Giornalista, già inviata e conduttrice RAI. Dopo essersi occupata di politica estera, guerre e crisi umanitarie, ha deciso di dedicarsi al tema della parità di genere. Nel 2006 pubblica Il vento di Kabul (Baldini Castoldi Dalai). Nel 2017 Orgoglio e Pregiudizi (Chiarelettere).  Eva Giovannini Giornalista e inviata RAI. Ha condotto l'edizione 2017 del Premio Strega. Membro del \"Comitato di Saggi\" sull'Europa, ha scritto Europa Anno Zero - Il ritorno dei Nazionalismi (Marsilio, 2015). In TV ha lavorato per Annozero, Piazzapulita, Skytg24.  Gad Lerner Giornalista e autore di numerosi libri, ha collaborato con Radio Popolare, L’Espresso, Corriere della sera, Repubblica, La stampa, Nigrizia. In RAI ha condotto Profondo Nord, Milano, Italia, Pinocchio. Su LA7 è stato direttore del tg e conduttore di Otto e mezzo e L’Infedele.  Gianluigi Nuzzi Giornalista autore di diverse inchieste e scoop che hanno avuto vasta eco come Vaticano S.p.A. (Chiarelettere, 2009) e Metastasi (Chiarelettere 2015). Ha ideato e condotto la trasmissione Intoccabili su La7. Attualmente conduce su Rete4 Quarto Grado.  Francesco Piccinini Direttore responsabile di Fanpage. Ha lavorato come digital manager di Caltagirone Editore Digital, direttore di AgoraVox Italia e docente presso l'École Supérieure de Gestion di Parigi. Tra gli autori di Novantadue. L'anno che cambiò l'Italia (Castelvecchi, 2012).  Stefania Prandi Giornalista e fotogiornalista, si occupa di questioni di genere, lavoro, diritti umani, società e ambiente. Ha realizzato reportage collaborando per Al Jazeera, El País e altre testate. È autrice di Oro rosso. Fragole, pomodori, molestie e sfruttamento nel Mediterraneo (Settenove, 2018).  È possibile visionare il regolamento completo del Premio alla pagina dedicata sul sito di Mani Tese. Per ricevere informazioni sul Premio è inoltre possibile scrivere all’indirizzo advocacy@manitese.it.<p> <p> <p> <p> <p> <p><p> <p> <p><p> <p>", "time": "2019-01-23T04:57:00+01:00", "type": "scienza"}
{"title": " Essere donna? Non conviene, c’è la pink tax ", "url": "https://www.lastampa.it/2019/01/23/scienza/essere-donna-non-conviene-c-la-pink-tax-S5TxyZsylAB9VRqjgQSF1N/pagina.html", "review": "", "content": "<p> <p>Negli ultimi anni si è sentito molto parlare di Pink Tax, ovvero quel fenomeno per il quale i prodotti dedicati al pubblico femminile costano mediamente di più rispetto agli stessi dedicati al pubblico maschile. idealo  – portale internazionale di comparazione prezzi – ha analizzato la tematica per cercare di capire se l’oscillazione dei prezzi sia un fenomeno legato solo ai prodotti femminili o se, in qualche misura, coinvolge anche il pubblico maschile. <p> <p>In particolare, idealo ha scoperto che le donne devono prestare particolare attenzione all’andamento dei prezzi in quanto i prodotti a loro dedicati sono caratterizzati da una fluttuazione media del 49,6%, dato ben superiore a quello relativo ai costi dei prodotti maschili, la cui variazione media si attesta intorno al 33,5%. <p> <p>Quindi, seppur rilevando prezzi massimi simili, idealo ha evidenziato che le scarpe da tennis femminili nell’arco di tre mesi sono vittime di oscillazioni di prezzo in media fino al 106,8%, mentre i costi di quelle da uomo variano al massimo del 46,1%. Stesso discorso vale per le scarpe da corsa (con variazioni del 67,8% per le donne e “solo” del 34,3% per gli uomini) e per le sneakers (72,7% per lei e 51,9% per lui).<p> <p>Ancora, quando si parla di profumi, la variazione media dei prezzi nell’arco di tre mesi è del 19,2% per quelli da donna e solo del 9,8% per quelli da uomo; per i trattamenti viso si parla di una variazione del 26,9% per lei e solo del 16,1% per lui e – infine – anche per prodotti quotidiani come i deodoranti, i prezzi variano del 36,2% per lei e solo del 16,9% per lui.<p> <p>Analizzando questi dati, idealo ha rilevato come le variazioni di prezzo più alte siano principalmente legate a prodotti dall’acquisto sporadico, come sandali da trekking o scarpe da tennis, mentre i prodotti di uso quotidiano seguono le stesse logiche ma con variazioni dei prezzi molto meno repentine: infatti, una fluttuazione eccessiva per queste categorie sarebbe subito avvertita dal consumatore, uomo o donna che sia.<p> <p>Il prezzo per i prodotti femminili è più dinamico, in media, del 65,3% rispetto a quello dei prodotti analoghi maschili, per cui il pubblico femminile deve stare particolarmente in guardia per assicurarsi il prodotto di cui ha bisogno al prezzo più equo. Perché le continue fluttuazioni dei prezzi possono significare costi d’acquisto superiori. Tuttavia, la maggiore oscillazione del costo dei prodotti femminili ha anche un effetto positivo nell’annullare la Pink Tax “classica” perché può comportare risparmi importanti se si utilizzano tutti gli strumenti della comparazione prezzi per acquistare al momento giusto: infatti, i costi minimi medi di molte categorie di prodotto come scarpe o profumi sono svantaggiosi per l’uomo più che per la donna. Questo fatto si verifica in 8 casi su 10, con una differenza media del 13,9% a favore delle versioni femminili.<p> <p><p> <p> <p> <p> <p> <p><p> <p> <p><p> <p>", "time": "2019-01-23T05:00:00+01:00", "type": "scienza"}
{"title": "Un “cappotto” per i palazzi del Vesuvio", "url": "https://www.lastampa.it/2019/01/24/scienza/un-cappotto-per-i-palazzi-del-vesuvio-cejrhqPL2BQaFxwzZ16ZQI/premium.html", "review": "", "content": "<p> <p>Un “cappotto” per gli edifici pubblici e privati sul Vesuvio. Lo sta studiando l’Università Federico II di Napoli in convenzione con Irondom, un’impresa dell’avellinese. Si tratta di un sistema per proteggere i palazzi dai prodotti principali di un’eruzione: il deposito di tephra (pomici e lapilli) e i flussi piroclastici, “venti” composti da materiale solido e gassoso che vanno ad impattare contro le strutture a temperature elevate pari a trecento o quattrocento gradi centigradi. Di fatto un... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "24 gennaio 2019", "type": "scienza"}
{"title": " Blockchain: le prime bottiglie di vino verificate con My Story ", "url": "https://www.lastampa.it/2019/01/24/scienza/blockchain-le-prime-bottiglie-di-vino-verificate-con-my-story-MAEFxD213yP2aB76U0VUWK/pagina.html", "review": "", "content": "<p> <p>Valorizzare il costante impegno delle eccellenze produttive italiane nel garantire l’origine e le specificità dei loro prodotti utilizzando la blockchain unitamente alla consolidata esperienza del mondo della certificazione. Se ne è discusso ieri a Roma in occasione della presentazione delle prime applicazioni di My Story, la soluzione dell’ente di certificazione internazionale DNV GL, basata sulla blockchain pubblica VeChainThor, per narrare passo passo la storia vera del prodotto.<p> <p>A fare da apripista è stato il settore vitivinicolo italiano. Primi ad adottare My Story, infatti, sono stati i vini di tre cantine d’eccellenza distribuite lungo lo Stivale: <p> <p>- Il Santella del Gröm Curtefranca Rosso DOC 2013 della cantina Ricci Curbastro in Franciacorta;<p> <p>- Il Riserva Ducale Oro Chianti Classico Gran Selezione DOCG 2014 della cantina toscana Ruffino;<p> <p>- Il Veritas Castel del Monte Bombino Nero Rosato DOCG 2017 della cantina pugliese Torrevento.<p> <p>“My Story fornisce ai consumatori una quantità di informazioni sul prodotto senza precedenti con un grado di accuratezza mai stata possibile prima. La trasparenza e l’immediatezza garantite dalla blockchain, unitamente alle verifiche di My Story e ai controlli già in essere effettuati da Valoritalia, contribuiscono a far chiarezza sui prodotti e sulle relative filiere” spiega Luca Crisciotti, CEO di DNV GL – Business Assurance. ”Sfruttando la blockchain stiamo rivoluzionando il mondo della certificazione, portando i risultati delle attività di verifica direttamente al consumatore.”<p> <p><p> <p><p><p><p><p><p> <p>My Story è una soluzione basata su una serie di controlli di filiera e di prodotto. I dati raccolti sul campo, i risultati delle verifiche svolte da DNV GL e da altri enti di controllo confluiscono in un vero e proprio racconto, dal grappolo d’uva alla bottiglia, a cui i consumatori potranno facilmente accedere attraverso un QR-code posto in etichetta.<p> <p>Inquadrando il codice su una bottiglia di Santella del Gröm, ad esempio, tra le altre informazioni si può immediatamente leggere che la bottiglia è una delle 6.580 imbottigliate il 29 dicembre 2016. O ancora che l’energia utilizzata nei processi produttivi è al 100% proveniente da pannelli fotovoltaici. Allo stesso modo scansionando l’etichetta presente sul Veritas, si può scoprire che si tratta dell’unico rosato in Italia al quale è stata riconosciuta la denominazione DOCG, mentre dal QR code presente sulla bottiglia del Riserva Ducale Oro 2014 si scopre che ha ottenuto il riconoscimento “Tre Bicchieri” dal Gambero Rosso.<p> <p>“Siamo partiti da un prodotto iconico come il vino, che più degli altri è scelto per la sua storia: cantina, anno di vendemmia, metodo produttivo fanno la differenza per il consumatore. Tuttavia, si tratta solo della prima applicazione di My Story™: sono in corso molti progetti che coinvolgono altre realtà del settore agroalimentare, del luxury, dell’healthcare e dell’automotive, anche finalizzati all’introduzione di sistemi di incentivazione, per il consumatore e per le imprese, che hanno come obiettivo la riduzione, ad esempio, della carbon footprint. Attraverso My Story e la digitalizzazione delle filiere, siamo convinti di poter offrire un contributo significativo nella valorizzazione del made in Italy e nella tutela dell’autenticità del prodotto” ha aggiunto Renato Grottola, M&amp;A and Digital Transformation Director di DNV GL - Business Assurance.<p> <p>Con My Story DNV GL intende costruire un ecosistema di riferimento per la ‘Digital Assurance’, basato su VeChainThor, che vede il coinvolgimento di attori diversi: dalle realtà multinazionali, alle start up italiane attive nel mondo blockchain, associazioni di categoria ed altri organismi di certificazione.<p> <p> <p> <p> <p> <p><p> <p> <p><p> <p>", "time": "2019-01-24T05:00:00+01:00", "type": "scienza"}
{"title": "Stitichezza: non abusare di lassativi, le soluzioni esistono ", "url": "https://www.lastampa.it/2016/01/12/scienza/stitichezza-non-abusare-di-lassativi-le-soluzioni-esistono-c1w7TmzUTAtXkClNOOjxRM/pagina.html", "review": "", "content": "<p> <p>C’è un esercito di ipocondriaci in Italia per quel che riguarda la salute dell’intestino. Secondo i dati della Società Italiana di Medicina Generale, fino a 1 persona su 3 tra coloro che dichiarano al medico di soffrire di intestino pigro in realtà non ne soffre affatto, e molti di questi fanno ricorso a lassativi senza una vera necessità. La stipsi cronica è invece un disturbo che viene chiamato in causa quando la frequenza intestinale è ridotta a meno di tre volte alla settimana e contemporaneamente si presentano fastidi come senso di ostruzione o di evacuazione incompleta. <p> <p><p> <p>TIPO DI STITICHEZZA PIÚ DIFFUSO <p> <p>A causarla possono essere l’abuso di farmaci e alcune malattie metaboliche o neurologiche. Nella grande maggioranza dei casi, tuttavia, a mettere il freno all’intestino è la cosiddetta stipsi idiopatica. «È la forma più frequente di stipsi che non si lega ad alcuna patologia specifica e che è dovuta all’alterazione delle funzionalità dell’intestino», chiarisce Mario Rizzetto, ordinario in gastroenterologia all’Università di Torino. <p> <p><p> <p>MA SONO TRE LE FORME DI STIPSI <p> <p>All’interno di questa grande classificazione, inoltre, è possibile distinguere tre diverse forme di stitichezza che individuano altrettanti percorsi di cura: le stipsi da rallentato transito intestinale, la stipsi da ridotta sensibilità rettale e la stipsi da dissinergia addominopelvica. «La prima forma di stipsi è legata a un rallentato transito intestinale legato ad alterazioni neuromuscolari. Si tratta di una forma rara e molto difficile da trattare», spiega Rizzetto. <p> <p><p> <p>NON ABUSARE DEI LASSATIVI  <p> <p>«La seconda forma è più frequente e spesso legata all’abuso di lassativi: in questo caso il soggetto è come se perdesse la sensibilità ad andare di corpo. L’ultima forma, infine, è caratterizzata da una mancata coordinazione tra i muscoli che favoriscono l’espulsione delle feci», sottolinea il professore. <p> <p><p> <p>A complicare ulteriormente il quadro è il fatto che le varie forme di stitichezza possono parzialmente sovrapporsi tra loro rendendo ancor più difficile il compito del medico.<p> <p><p> <p>LE SOLUZIONI: CORREGGERE STILI DI VITA, BERE, FARE ATTIVITÁ FISICA <p> <p>L’approccio più indicato per mettere ordine nell’intestino, in tutti i casi, è quello di procedere per gradi, a partire dalla semplice correzione dello stile di vita. «Si parte con le cose semplici, come il fatto di aumentare la quantità di fibre nella dieta, specialmente quelle insolubili come la crusca», afferma Mario Rizzetto. Oltre a non venir assorbite dal tratto intestinale, infatti, le fibre insolubili assorbono acqua, inducono l’aumento della massa fecale accelerando il transito ed esercitano anche una buona azione di rieducazione dei movimenti muscolari dell’intestino. È necessario però assumere un adeguato apporto di acqua assieme a questo tipo di fibre, almeno pari 1,5-2 litri al giorno. «Come primo passo, anche l’aumento dell’attività fisica è utile a mettere in moto l’intestino» sottolinea il professore. Importante è ad esempio l’abitudine di camminare, specialmente se si conduce una vita molto sedentaria. <p> <p><p> <p>LE PURGHE SERVONO MA SONO DA USARE OCCASIONALMENTE  <p> <p>Una larga parte dei casi di stipsi tende a migliorare sensibilmente dopo questo primo step a base di fibre e attività motoria. In caso contrario si ricorre ai lassativi, che hanno differenti modalità di azione a seconda della tipologia: gli osmotici come il lattulosio, ad esempio, richiamano acqua nell’intestino e aumentano il contenuto liquido fecale, i formanti massa come la metilcellulosa inducono l’aumento del volume delle feci, gli stimolanti - come la senna o la cascara – inducono la peristalsi stimolando direttamente le terminazioni nervose.<p> <p><p> <p>«Dobbiamo ricordare che tutti i lassativi provocano una sorta di stress a livello dell’intestino e per questo devono essere usati occasionalmente» avverte il professore. Il discorso vale soprattutto per i lassativi stimolanti che possono alterare la funzione motoria intestinale se usati troppo spesso.<p> <p><p> <p>SE NIENTE FUNZIONA SI RICORRE AL BIOFEEDBACK <p> <p>In una ridotta percentuale di pazienti neppure i lassativi riescono a mettere in moto l’intestino. È in questi casi che vengono presi in considerazione i trattamenti specialistici come il biofeedback, attraverso cui si mira a ristabilire una corretta azione defecatoria mediante un intervento dall’esterno. «È una tecnica che usiamo solo in caso di stipsi ostinata e che consiste nell’introdurre dei palloncini nel retto a pressione aumentata con lo scopo di rieducare la muscolatura del sistema defecatorio a contrarsi correttamente» spiega Rizzetto. <p> <p><p> <p>Questa tecnica si è dimostrata efficace nel breve e nel lungo termine soprattutto per i casi di dissinergie dei muscoli pelvici, ma è comunque riservata ai casi più ostici.<p> <p> <p> <p> <p> <p><p> <p> <p><p> <p>", "time": "2016-01-12T04:39:00+01:00", "type": "scienza"}
{"title": "Tutto quello che devi sapere sul tuo mal di testa: tipologie, cause e rimedi ", "url": "https://www.lastampa.it/2015/12/15/scienza/vincere-il-mal-di-testa-cause-rimedi-e-prevenzione-degli-attacchi-WCUM9ujM2ufjJtY8wu9k0I/pagina.html", "review": "", "content": "<p> <p>Testa pesante, che pulsa? Dolore intenso, voglia di vomitare, insofferenza alla luce? Consolatevi, non siete da soli. Anzi, a dirla tutta, i numeri sono davvero impressionanti: 7,2 milioni di italiani soffrono di emicrania, ben il 12% della popolazione, una percentuale che sale al 18% se prendiamo in considerazione soltanto le donne. In pratica è la più frequente malattia neurologica nei paesi sviluppati. E l’emicrania è solo una delle tipologie di mal di testa – in termini medici, cefalee - che ci possono condizionare la vita. <p> <p><p> <p>Ne abbiamo parlato con il dott. Giovanni Battista Allais, responsabile del Centro cefalee della donna dell’Università di Torino all’Ospedale Sant’Anna, per capire come è possibile vincere la battaglia. <p> <p><p> <p>QUALI E QUANTI TIPI DI MAL DI TESTA ESISTONO <p> <p>Per vincere il nemico bisogna conoscerlo. E nel nostro caso, questo vuol dire capire esattamente da quale tipo di mal di testa siamo tormentati, perché da questa conoscenza discendono poi le soluzioni. <p> <p><p><p><p><p><p> <p>Nell’adulto esistono più di 150 tipi di mal di testa differenti. Fortunatamente, alcuni sono più frequenti di altri, il che permette ai medici di distinguerli in due grandi categorie: «Esistono – ci dice il dottor Allais - le cefalee primarie, che sono quelle estremamente più frequenti e si chiamano primarie perché non sono dipendenti da altre malattie, e poi le cefalee secondarie che invece derivano da un’altra malattia che fa venire mal di testa. In questo caso, le cause possono essere anche molto brutte, come tumori cerebrali, infarti cerebrali o una meningite. Ma fortunatamente queste sono più rare. Nei casi più comuni siamo in presenza di una cefalea primaria».<p> <p><p> <p><p><p><p><p><p> <p><p> <p>LA REGINA DELLE CEFALEE PRIMARIE È L’EMICRANIA <p> <p>Ci sono sostanzialmente quattro tipi di cefalee primarie, che il dottor Allais ci elenca, dalla più frequente alla più rara: «Quella più importante di tutte e più diffusa è l’emicrania, poi c’è la cefalea di tipo tensivo, la cefalea a grappolo e un gruppo simile dal nome più complesso di cefalee autonomico-trigeminali e infine ci sono altre cefalee primarie molto rare, su cui si stanno conducendo ancora degli studi. Le più diffuse sono la cefalea da emicrania e al limite la cefalea di tipo tensivo, ma sicuramente quella che impatta di più nella popolazione è l’emicrania».<p> <p><p> <p>EMICRANIA, UN PROBLEMA SOCIALE: A 35 ANNI NE SOFFRE 1 DONNA SU 4 <p> <p>Di emicrania soffre una percentuale molto alta della popolazione, soprattutto femminile. «In media gli studi europei danno un 12% e l’Italia si allinea su questo dato. Ma se andiamo su statistiche del Nord Italia, superiamo il 15%». <p> <p><p> <p>Una vera spiegazione a questa percentuale in crescita al nord, sembra non esserci. Gli studiosi ipotizzano si tratti semplicemente di una maggiore capacità diagnostica o di una inclinazione maggiore nella popolazione a sottoporsi all’analisi medica per un problema che spesso si spera di risolvere ricorrendo ai semplici antidolorifici, una strategia che però – come vedremo più avanti – può essere controproducente. <p> <p><p><p><p><p><p> <p>La prevalenza dell’emicrania nella donna è estremamente più elevata che nell’uomo. «La percentuale media italiana delle donne che soffre di emicrania è il 18%, contro solo il 6% dei maschi. Nella donna, quando siamo in piena età fertile, intorno ai 35 anni, ci aspettiamo che almeno una su quattro abbia l’emicrania, quindi siamo al 25%». Al perché, in questo caso, i medici hanno una risposta: «Questo accade – spiega Allais - perché tutte le fluttuazioni degli ormoni sessuali modulano l’emicrania. Quindi determina l’emicrania avere le mestruazioni, prendere la pillola, essere in gravidanza…». C’è insomma una connessione forte con gli ormoni. <p> <p><p> <p>LA CEFALEA TENSIVA <p> <p>Rispetto all’emicrania, questa è una cefalea più blanda. «Mentre l’emicrania è una cefalea che batte, che pulsa, che si accompagna alla nausea, al vomito, alla luce che dà fastidio, la cefalea di tipo tensivo è come un caschetto, un cerchio sulla testa. E’ una cefalea che dà una situazione molto più gestibile. Chi ha una cefalea tensiva può lavorare regolarmente e spesso non prende analgesici. Chi ha l’emicrania invece deve starsene a letto. È decisamente più intensa». <p> <p><p><p> <p> <p> <p><p> <p> <p><p> <p>", "time": "2015-12-15T07:03:00+01:00", "type": "scienza"}
{"title": "La salute in tv: Fondazione Veronesi rilancia l’appuntamento con l’informazione scientifica ", "url": "https://www.lastampa.it/2018/12/10/scienza/la-salute-in-tv-fondazione-veronesi-rilancia-lappuntamento-con-linformazione-scientifica-rBAJpabgbFXf22d9LyYsAP/pagina.html", "review": "", "content": "<p> <p>Un contenitore di mezz’ora, per parlare di medicina a 360 gradi: dal progresso scientifico che rende le diagnosi sempre più precoci e le terapie cucite su misura del singolo paziente ai bisogni dei malati, che non in tutte le aree della Penisola possono godere di un’assistenza di alto livello.  «L’Ora della Salute», il programma al via domenica 16 dicembre su La 7 (ore 12,50) con la seconda edizione , è il format concepito da Fondazione Umberto Veronesi e Teva Italia (realizzato da Libero Produzioni Srl) per fare in modo che l’informazione medico-scientifica entri nelle case di tutti gli italiani.<p> <p>Dal 16 dicembre ogni domenica alle 12,50 «Il bisogno di ricevere informazioni affidabili sulla salute è crescente - afferma Paolo Veronesi, Presidente di Fondazione Umberto Veronesi -. Abbiamo deciso di dare seguito a questo progetto perché, usando un linguaggio semplice e autorevole, è possibile aiutare concretamente chi ne ha bisogno e raccontare gli ultimi sviluppi registrati nel mondo della medicina». <p> <p>Diciotto le puntate previste per questa stagione, che andranno in onda tutte le domeniche dal 16 dicembre al 14 aprile. Grazie alla presenza in studio di medici, ricercatori e pazienti, verranno approfonditi temi di rilevante interesse pubblico. Il ruolo che ha il rispetto di un adeguato stile di vita nel determinare lo stato di salute sarà il filo conduttore tra tutte le puntate che, dopo la messa in onda della domenica, saranno trasmesse in replica il sabato successivo su La7d (alle 7,50 della mattina). Chi non avrà avuto modo di seguire il programma in tv, potrà sempre rivederlo sulla pagina web de «L’ora della Salute».<p> <p>Nella prima puntata si parlerà di vaccini (con Ivan Zaytsev)<p> <p>Al debutto si parlerà dell’importanza delle vaccinazioni, non soltanto in età pediatrica (ma anche nel corso della gravidanza e della terza età). Particolarmente atteso è il contributo di Ivan Zaytsev, il pallavolista militante nel Modena Volley e nella Nazionale italiana che ha deciso di prestare il proprio volto a sostegno di una campagna ad hoc del Ministero della Salute. <p> <p>Il 23 dicembre, a ridosso del Natale, si parlerà dell’importanza della donazione (organi, sangue, midollo osseo) in medicina. Lo si farà con i contributi dallo studio (ospiti Alessandro Nanni Costa, Marco Annoni e Luca Santoleri), ma soprattutto con le testimonianze di due donatori di midollo osseo e di Maria Fiore, una della prime donne a diventare mamma dopo aver ricevuto un trapianto di cuore. <p> <p> <p> <p> <p> <p><p> <p> <p><p> <p>", "time": "2018-12-10T11:24:43+01:00", "type": "scienza"}
{"title": "I segnali che il nostro corpo ci invia per farci stare bene: in un libro tutti i segreti ", "url": "https://www.lastampa.it/2018/12/14/scienza/i-segnali-che-il-nostro-corpo-ci-invia-per-farci-stare-bene-in-un-libro-tutti-i-segreti-zpUy7jOnGLCSgSBSMGYrwJ/pagina.html", "review": "", "content": "<p> <p>Vi prestiamo attenzione solo in occasioni speciali, come quando sentiamo male da qualche parte. Per tutto il resto del tempo, tendiamo ad ignorare il nostro corpo e siamo invece quasi esclusivamente assorbiti dai nostri pensieri. Che hanno il potere di rallegrarci o di guastarci la giornata. Eppure, proprio da una maggior consapevolezza del nostro fisico potremmo guadagnare una sensazione di benessere gratuita e duratura. Mettersi in ascolto e prestare attenzione al corpo e al respiro, essere consapevoli dei segnali che ci manda, delle tensioni e provare a scioglierle: sono alcuni dei suggerimenti semplici e profondi della posturologa Monica Melendez, autrice del libro «Essere Cura. Una rivoluzione gentile».<p> <p>«Bisogna essere capaci di prendersi cura di sé per potersi prendere cura degli altri» scrive nella prefazione la giornalista Paola Emilia Cicerone. «L’autrice ci ricorda quanto l’attenzione a noi stessi e a quello che ci fa stare davvero bene, la capacità di fermarci ad ascoltare il nostro corpo, possano regalarci momenti belli e importanti ma anche l’opportunità di vivere al meglio quei momenti che inevitabilmente belli non sono».<p> <p>Il libro propone esercizi di respiro e di attenzione, eventualmente durante l’ascolto di brani musicali suggeriti proprio dall’autrice, oltre ad esercizi posturali basati sul metodo Mezieres che l’autrice ha appreso dal medico e posturologo Laura Bertelé di cui è stata allieva ventennale. La fisioterapista francese Françoise Mezieres insegna che è necessario tenere sempre a mente che il corpo è tutt’uno e una lesione localizzata può dare origine a contratture altrove, in stretta relazione con alcune emozioni e creando sinergie complesse che dall’ascolto di sé non possono che trarre beneficio.<p> <p>Sabato 15 dicembre alle 17.30 alla libreria Belgravia di Torino (Via Vicoforte, 14/D), Monica Melendez presenterà tutto questo, insieme a Paola Emilia Cicerone e Deben Giovanni Rauseo, coordinatore di OTP Torino. È prevista anche una piccola pratica di meditazione aperta a tutti.<p> <p> <p> <p> <p> <p><p> <p> <p><p> <p>", "time": "2018-12-14T13:23:51+01:00", "type": "scienza"}
{"title": "Parodontite, la malattia che può far cadere i denti ", "url": "https://www.lastampa.it/2015/11/09/scienza/parodontite-la-malattia-che-pu-far-cadere-i-denti-ri6cOTxGFS9ibw1BFTCpzK/pagina.html", "review": "", "content": "<p> <p>Sono spesso trascurati, nella convinzione che ci sia sempre qualcosa di più importante di cui preoccuparsi. Ma quando si manifesta un problema ai denti, si diventa rapidamente sensibili alla questione. Oltre all’estetica, è il fastidio che provocano la comparsa del dente del giudizio, le carie, le parodontiti e gli ascessi a mettere in allarme. Da qui l’idea de La Stampa di compiere un piccolo “viaggio” tra le problematiche della salute orale. <p> <p><p> <p>PRIMO CAPITOLO. LE PARODONTITI  <p> <p> La prima puntata di questo nostro percorso dedicato alla salute dentale è dedicata alla «parodontite». Cos’è? Come riconoscerla? Quali le possibili conseguenze?<p> <p> Gengive dolenti e talvolta sanguinanti. Ma anche sofferenza a carico dei molari, avvertibile quando consumiamo alimenti troppo freddi. Sono queste le “spie” più frequenti che segnalano la presenza di problemi ai denti. A fare sospettare la presenza della malattia sono soprattutto le gengive che sanguinano quando si spazzolano i denti o si mangiano cibi duri. Molta attenzione dev’essere posta anche all’arrossamento e al gonfiore. Detto ciò, della salute delle gengive gli italiani non si preoccupano oltremodo. Nel nostro Paese i campanelli d’allarme vengono presi in considerazione soltanto da una persona su tre che, nei casi più gravi, corre il rischio di trascurare comunque una parodontite.<p> <p><p> <p>I CASI SONO IN AUMENTO <p> <p>La fotografia della situazione che riguarda questa malattia giunge dalla Società Italiana di Parodontologia e Implantologia, che ha presentato di recente a Milano le prime linee guida mondiali - redatte assieme alla Federazione Europea di Periodontologia e alle omologhe società americana e asiatica - per la salute dei denti. Il focus è stato incentrato proprio sulla parodontite. «Si tratta di un’infiammazione profonda delle gengive provocata dai batteri presenti nella placca dentale, non rimossi con una corretta igiene orale - spiega Maurizio Tonetti, presidente Società Italiana di Parodontologia e Implantologia -. La malattia è più frequente dopo i trent’anni. Ma sono in pochi a conoscerla. La maggioranza si allarma quando sente i denti muoversi, ma se il trattamento non avviene in tempo utile, la conseguenza è la perdita dei denti». <p> <p><p> <p>Secondo la banca dati dell’Organizzazione Mondiale della Sanità, sono 750 milioni le persone che ne soffrono nel mondo. Poco più di tre milioni quelle che accusano una forma avanzata di infiammazione nel nostro Paese, dove la conoscenza del problema è scarsa. È nata così l’idea di redigere un documento applicabile a tutte le latitudini, anche in considerazione delle ultime evidenze che correlano la malattia a un aumentato rischio di sviluppare condizioni croniche: dal diabete all’ictus, dalle infezioni respiratorie alle malattie cardiovascolari. Riscontri che andranno consolidati nel tempo, ma già utili per imprimere un’accelerazione in chiave preventiva.<p> <p><p> <p>LA PREVENZIONE SI BASA SU UNA CORRETTA IGIENE <p> <p>In attesa dei denti stampati in 3D, nel decalogo redatto dagli specialisti trovano conferma l’importanza di una corretta igiene e un approccio mirato alla prevenzione. Da qui il consiglio di sottoporsi a due visite di controllo annue dallo specialista, durante le quali il dentista dovrà effettuare un test di screening della parodontite (Psr), valutando l’infiammazione delle gengive. Quanto all’igiene personale, gli esperti consigliano di usare lo spazzolino elettrico (lavaggio di almeno due minuti, anche quattro in chi ha le gengive infiammate), più efficace nella rimozione della placca dai denti. In alternativa al filo, andrebbe preferito lo scovolino interdentale, sopratutto in presenza di spazi più ampi. E il colluttorio? Va bene, purché sia usato dietro indicazione dello specialista. Se le gengive sanguinano per un lungo periodo, in ogni caso, l’appuntamento con il dentista diventa improrogabile. <p> <p><p> <p>COME DIFENDERE I DENTI A TAVOLA <p> <p> Come ricordava Tonetti, «la maggioranza degli italiani si allarma solo quando sente i denti muoversi e spostarsi, con la conseguenza, se la malattia non viene trattata per tempo, della perdita dei denti». Ciò comporta un cambiamento della dieta molto negativo, perché per alimentarsi con una dieta ricca di frutta e verdura fresca come quella mediterranea serve una buona masticazione. «Inoltre proprio i vegetali ricchi di vitamina C servono per mantenere le gengive sane e devono perciò essere un caposaldo dell’alimentazione quotidiana». Chi ha perso dei denti, invece, si ritrova costretto a scegliere cibi più morbidi e favorire carboidrati, zuccheri raffinati e grassi: con un impatto negativo, sulla salute e sul portafoglio. <p> <p>Twitter @fabioditodaro <p><p> <p> <p> <p><p> <p> <p><p> <p>", "time": "2015-11-09T09:14:07+01:00", "type": "scienza"}
{"title": "www.europadonna.it, un nuovo portale on line per avere informazioni sul tuo male ", "url": "https://www.lastampa.it/2018/12/13/scienza/wwweuropadonnait-un-nuovo-portale-on-line-per-avere-informazioni-sul-tuo-male-jH7UTTJal3j7d89QZAwhuJ/pagina.html", "review": "", "content": "<p> <p>Comunicare nel modo più diretto e completo possibile un tema delicato come quello del tumore al seno e della malattia, dai centri specialistici più vicini ai consigli su come affrontare la vita quotidiana durante la cura, dai progressi scientifici ai programmi di prevenzione. E’ questo l’intento del nuovo portale www.europadonna.it, lanciato oggi alla Microsoft House di Milano da Europa Donna Italia, il movimento per i diritti delle donne con tumore al seno. E’ la risposta a un’esigenza sempre più forte, considerando che in Italia a una donna su otto, nel corso della propria vita, viene diagnosticato un tumore al seno. Cinquantadue mila donne che ogni anno si trovano improvvisamente gettate nella confusione, nella paura e in un turbinio di domande le cui risposte si cercano, spesso, proprio sul web.<p> <p>Una bussola affidabile nella giungla di internet <p> <p>Il punto di forza di www.europadonna.it rispetto ad altri siti già esistenti è quello di porsi come punto di riferimento unico e attendibile nel mare magnum di informazioni che internet offre a chi ha appena scoperto di avere un tumore al seno e vuole chiarire alcuni dubbi sul web. “In Italia esistono oggi sei siti di associazioni dedicate al carcinoma mammario – ha spiegato Stefania Migliuolo, del coordinamento comunità scientifica di Europa Donna Italia -. Ma ognuno di questi è focalizzato sulla singola associazione. Noi vogliamo andare oltre”.<p> <p>Un assistente digitale sempre a disposizione <p> <p>A rafforzare i contenuti rendendoli di facile comprensione e fruibilità ci pensano gli strumenti all’avanguardia basati su tecnologia Microsoft, che fanno del portale un vero e proprio hub al servizio dei cittadini. Primo fra tutti l’assistente digitale, ovvero un chatbot basato sulla piattaforma di cloud computing e sulle soluzioni di Intelligenza Artificiale di Microsoft, sviluppato da Softjam, che fornisce risposte alle domande più frequenti delle pazienti e dei loro familiari, in qualsiasi orario. All’assistente digitale si affiancano medici ed esperti per rispondere a domande più complesse.<p> <p>Ti curi meglio, se sai di non essere sola <p> <p>Si sa che l’unione fa la forza, e per questo su Europadonna.it c’è anche una sezione dedicata alle testimonianze, in cui le pazienti possono raccontarsi e condividere esperienze. Uno strumento di geolocalizzazione costantemente aggiornato che raggruppa tutti i centri di senologia multidisciplinari e le associazioni sul territorio (diviso per regione) permette inoltre alle donne di selezionare le strutture qualificate più vicine e contattarle. Il portale prevede poi una guida sugli aspetti clinici del percorso terapeutico e su quelli pratici della vita quotidiana durante il percorso terapeutico, dall’alimentazione all’attività fisica, passando per il lavoro, il sostegno psicologico, la sessualità, gli effetti collaterali e le ultime novità nel campo della ricerca. Alla guida si affiancano pillole video sui molteplici aspetti della malattia, realizzate con la supervisione del Comitato tecnico-scientifico di Europa Donna Italia e il diretto contributo di alcuni tra i più autorevoli esperti italiani e internazionali.<p> <p> <p> <p> <p> <p><p> <p> <p><p> <p>", "time": "2018-12-13T06:00:00+01:00", "type": "scienza"}
{"title": " Il “ritocchino” più trendy del 2019? Le labbra ad arco di Cupido! ", "url": "https://www.lastampa.it/2019/01/02/scienza/il-ritocchino-pi-trendy-del-le-labbra-ad-arco-di-cupido-N1XcGTigt0YLXXLLB72c6N/pagina.html", "review": "", "content": "<p> <p>Non c’è crisi in Italia per i «ritocchini» salva bellezza.<p> <p> Il nostro Paese si conferma il quinto al mondo per interventi di chirurgia e medicina estetica, dietro a Stati Uniti, Brasile, Giappone e Messico. «Gli italiani sono molto attenti al proprio aspetto e ormai andare dal chirurgo plastico non è più un tabù, ma un fatto accettato socialmente - afferma Raffaele Rauso, della Federazione italiana medici estetici - e la richiesta principale è per interventi naturali e mini-invasivi: l’obiettivo dei pazienti è diventare una versione migliore di se stessi, senza eccessi o stravolgimenti». <p> <p>Ma quali sono i trend che andranno per la maggiore nel 2019? Ecco le previsioni dell’esperto.<p> <p> 1) Labbra ad arco di Cupido <p> <p>«Uno dei trend del 2019 sarà senza dubbio il “lip lift”, ossia il lifting alle labbra per avere il labbro superiore all’insù che, a differenza dei filler, è definitivo. L’intervento consiste in un’incisione a forma di corno di bufalo sotto il naso che permette di sollevare il labbro superiore con un effetto carnoso e sensuale – afferma Rauso - È un piccolo intervento chirurgico che oggi è più richiesto dei filler alle labbra in quanto definitivo e da non ripetere come dopo l’utilizzo dei filler. Piace non solo alle donne, ma anche agli uomini”.<p> <p>2) Trapianto di barba e sopracciglia <p> <p>«Sempre più uomini fanno crescere la barba, mentre le donne hanno detto addio alle sopracciglia iper-sottili per averle più folte: la conseguenza è che un numero crescente di pazienti ricorre al trapianto di peli per infoltire zone svuotate - spiega Rauso - Spesso sul viso degli uomini la barba non cresce in modo omogeneo, ma ci sono zone glabre o meno folte, per questo si ricorre al trapianto utilizzando una tecnica simile a quella del trapianto di capelli, anche se la distribuzione dei bulbi è differente tra barba e capelli. Allo stesso modo le donne, dopo anni di epilazione, si trovano con sopracciglia sottilissime e, per infoltire l’arcata, decidono di sottoporsi al trapianto».<p> <p> 3) Aumento del seno per le neo-mamme <p> <p>«La mastoplastica additiva si conferma un intervento molto in voga tra le donne – dice l’esperto -. Le pazienti che lo richiedono sono soprattutto mamme tra i 30 e i 40 che, dopo le gravidanze, soffrono per il seno cadente e svuotato e vogliono tornare ad avere il décolleté che avevano prima del parto. Oggi molte più donne si avvicinano a questo tipo di chirurgia per via di alcune migliorie: ci sono protesi senza indicazione alla sostituzione nel tempo e soprattutto più morbide rispetto al passato».<p> <p>4) Il ritorno della rinoplastica <p> <p> L’intervento di rimodellamento del naso è particolarmente in auge. «Nell’ultimo anno ho riscontrato un aumento dei casi di rinoplastica: a incentivare i pazienti sono le tecniche ormai indolore e la diminuzione dei tempi post-operatori»<p> <p> 5) «Congelare» il grasso di troppo <p> <p>Per il rimodellamento del corpo, l’intervento più promettente è la crioliposi. «È efficace per rimuovere accumuli adiposi, funziona applicando una fonte di freddo per circa 40 minuti sulla zona da trattare: questo determina un surgelamento degli adipociti che poi vanno incontro a morte - dice Rauso - Le zone più trattate sono le cosiddette maniglie dell’amore, addome e culotte de cheval: per ottenere un risultato buono e duraturo sono necessarie più sedute».<p> <p>UOMINI SEMPRE PIÙ ATTRATTI DAI RITOCCHINI  «Sono ancora una minoranza esigua rispetto al totale dei pazienti, per la stragrande maggioranza donne, ma il numero di pazienti uomini è in continua crescita, con una percentuale stimata del 14.4% (dati Isaps 2017). Gli uomini vanno sempre più spesso dal chirurgo plastico - conclude Rauso - perché vogliono essere più giovani e competitivi sul lavoro, ma anche per piacersi di più quando si guardano allo specchio, come dimostra la crescita di interventi per il trapianto di barba o per il “lip lift”».<p> <p> <p> <p> <p> <p><p> <p> <p><p> <p>", "time": "2019-01-02T13:32:45+01:00", "type": "scienza"}
{"title": " Aiuti, con un bacio sulla bocca a una sieropositiva sconfisse gli stereotipi sull’Aids ", "url": "https://www.lastampa.it/2019/01/09/scienza/aiuti-con-un-bacio-sulla-bocca-a-una-sieropositiva-sconfisse-gli-stereotipi-sullaids-23tRf60bDnMkEkvWyPZJ6N/pagina.html", "review": "", "content": "<p> <p>Era un espertissimo immunologo. Ma probabilmente la più importante eredità che Fernando Aiuti ha lasciato al nostro paese, e non solo, è il suo instancabile impegno nella ricerca e nella sensibilizzazione contro l’AIDS. Nato a Urbino nel 1935, Aiuti si era laureato in medicina nel 1961 all’Università La Sapienza di Roma, dove poi diventò fino al 2007 professore ordinario di Medicina Interna, direttore e docente della Scuola di Specializzazione in Allergologia e Immunologia Clinica, nonchè coordinatore del Dottorato di Ricerche in Scienze delle Terapie Immunologiche. <p> <p>LEGGI ANCHE: MORTO FERNANDO AIUTI, NON ESCLUSO IL SUICIDIO  <p> <p>AIUTI CONTRIBUI’ A COMBATTERE GLI STEREOTIPI SUI MALATI DI AIDS <p> <p>La sua fama si deve soprattutto al suo impegno a sostegno dei malati di AIDS e ai sieropositivi. E’ stato Aiuti che nel 1985 fondò l’Associazione Nazionale per la lotta contro l’Aids (Anlaids), di cui era presidente onorario. Si tratta della prima associazione italiana nata per fermare la diffusione del virus HIV, sostenendo la ricerca, ma anche organizzando campagne di prevenzione e informazione. <p> <p>LEGGI ANCHE: AIDS, OGGI ASPETTATIVA DI VITA COME PERSONE SANE  <p> <p>Rimarrà nella storia la celebre foto scattata da un reporter nel 1991, alla Fiera di Cagliari, quando durante un congresso in cui si discuteva della possibilità che l’AIDS si trasmettesse anche per via orale. In quell’occasione, Aiuti afferrò una donna sieropositiva, Rosaria Iardino, e la baciò sulla bocca. <p> <p>LEGGI ANCHE: AIDS, GUARDIA ABBASSATA RISPETTO AD ANNI 80 E 90  <p> <p>Si trattò di un gesto plateale che aveva o scopo di convincere il pubblico che il virus non poteva essere trasmesso per via orale. In un’intervista racconto che quel bacio “è servito a togliere dubbi a molte persone, ma non a tutti, visto che esistono ancora questi episodi di non conoscenza del problema”. <p> <p> 600 PUBBLICAZIONI E PRESTIGIOSI RICONOSCIMENTI ALLA CARRIERA <p> <p>Notevole è stata anche la sua attività di ricerca: è stato autore di 600 pubblicazioni scientifiche. Si è occupato di ricerca sul funzionamento delle nostre difese naturali, ma anche di ricerca di un vaccino efficace contro l’Hiv. Importanti i suoi studi sulle immunodeficienze primitive, malattie congenite causate da alterazioni del sistema immunitario che comportano una aumentata suscettibilità alle infezioni, così come sullepatite B e C. Inoltre, è stato membro dei consigli scientifici di numerose e prestigiose società scientifiche di immunologia, oltre ad aver fatto parte di varie commissioni ministeriali. <p> <p>LEGGI ANCHE: IN 7 RISPOSTE TUTTO QUELLO CHE C’E’ DA SAPERE SU HIV  <p> <p>E’ stato nominato dal Presidente della Repubblica Italiana Cavaliere di Gran Croce al Merito della Repubblica nel 1992, la massima onorificenza che viene consegnata in Italia per meriti o per la carriera. Nella sua vita ci fu anche una breve parentesi politica: fu eletto nel 2008 come capolista del PdL al Campidoglio, e poi si ricandidò nel 2013, sempre con Gianni Alemanno, ma non venne eletto. <p> <p>Nel 2010 è stato nominato dal ministro della Pubblica Istruzione e Ricerca Scientifica, su proposta del Senato Accademico dell’Università “Sapienza” di Roma, professore emerito a vita dell’Università Sapienza di Roma. <p> <p> <p> <p> <p> <p><p> <p> <p><p> <p>", "time": "2019-01-09T15:45:21+01:00", "type": "scienza"}
{"title": " Allerta degli oncologi: “Contro il tumore al seno servono Breast unit su tutto il territorio” ", "url": "https://www.lastampa.it/2019/01/22/scienza/allerta-degli-oncologi-contro-il-tumore-al-seno-servono-breast-unit-su-tutto-il-territorio-WPI8puPsjRZMRsAFwVHP0O/pagina.html", "review": "", "content": "<p> <p>È il tumore più diagnosticato tra le donne, per le quali è la principale causa di morte per tumore. Il tumore al seno colpisce oggi 800mila italiane eppure, nonostante gli avanzamenti nella ricerca e nuove efficaci opzioni terapeutiche, nel territorio nazionale le pazienti non hanno accesso allo stesso livello di assistenza e di cura, con conseguenze negative sulla qualità di vita e sulla sopravvivenza. <p> <p>Istituire e rendere subito operative, su tutto il territorio, le Breast Unit: è questo l’appello arrivato dal convegno «Back from San Antonio» degli specialisti riunito a Genova, dove si è discusso delle novità presentate all’appuntamento mondiale sul tumore del seno che si tiene ogni anno a San Antonio in Texas, il San Antonio Breast Cancer Symposium (SABCS).<p> <p>ALTA SPECIALIZZAZIONE E MULTIDISCIPLINARIETÀ. «Il carcinoma del seno, nel nostro Paese, ogni anno colpisce oltre 52mila donne e provoca più di 12mila decessi» sottolinea la professoressa Lucia Del Mastro, coordinatrice della Breast Unit dell’Ospedale Policlinico San Martino di Genova e presidente del convegno. «Sono numeri importanti che rendono assolutamente necessaria quanto prima una reale applicazione delle direttive riguardanti la creazione delle Breast Unit. Questa patologia oncologica deve, infatti, essere affrontata da un team multidisciplinare e in centri che trattano ogni anno un numero sufficiente di pazienti. Non solo. Le donne devono interfacciarsi solo ed esclusivamente con personale medico-sanitario specializzato nel trattamento di questa neoplasia. Tutto questo ancora non avviene in modo uniforme nel nostro Paese e si registrano troppe differenze tra le varie regioni. Chiediamo quindi al Ministero della Salute un intervento tempestivo per l’istituzione delle Breast Unit in tutto lo Stivale». <p> <p>TERAPIE PERSONALIZZATE E NOVITÀ. Il congresso americano conferma il progressivo miglioramento dei risultati dei trattamenti effettuati nelle donne con tumore al seno, che in oltre l’80% dei casi riesce a sconfiggere la malattia. «Questo sta avvenendo anche grazie ad un arsenale terapeutico in costante crescita ed al suo utilizzo mirato in funzione della biologia di ogni singolo tumore» conclude la professoressa Del Mastro. Infatti, per questo tumore, è spesso possibile adeguare le opzioni terapeutiche: «Come per altre neoplasie anche nel tumore del seno le cure stanno diventando sempre più personalizzate e differenziate a seconda dei diversi sottotipi di malattia. Quindi, quando parliamo di novità, bisogna distinguere tra i diversi sottotipi di carcinoma» prosegue il dottor Michelino De Laurentiis, Direttore del Dipartimento di Senologia e Toraco-Polmonare dell’Istituto Tumori di Napoli.<p> <p> «Nei tumori con recettori ormonali positivi, al congresso di San Antonio, sono stati presentati i primi dati sul potenziale ruolo degli inibitori delle cicline anche nel tumore in fase precoce e i dati sull’utilizzo di una nuova classe di farmaci, ancora in fase di sperimentazione: gli inibitori di PI3K in grado di potenziare l’attività della terapia antitumorale. Sempre nei tumori con recettori ormonali positivi sono stati presentati i dati dell’analisi combinata di vari studi effettuata dagli esperti di Oxford che indica il beneficio di un trattamento ormonale prolungato oltre i 5 anni nelle pazienti ad alto rischio di ricaduta. <p> <p>Un contributo determinante a tale analisi congiunta è stato dato dallo studio italiano GIM4, che con oltre 2000 pazienti, rappresenta uno degli studi più importanti al mondo su questo argomento. Si conferma quindi il ruolo di primo piano della ricerca italiana nel campo del carcinoma mammario». <p> <p>Infine nuovi dati riguardano l’efficacia dell’immunoterapia nei tumori triplo negativi. Una delle novità più importanti presentate a San Antonio riguarda il tumore HER2 positivo in fase precoce. Lo studio Katherine, i cui risultati sono stati pubblicati durante il congresso in Texas, su New England Journal of Medicine, ha dimostrato che donne resistenti al trattamento standard con chemioterapia più trastuzumab possono beneficiare, dopo la chirurgia, del trattamento con il farmaco TDM1, fino ad oggi utilizzato solo nelle donne con malattia metastatica. <p> <p> <p> <p> <p> <p><p> <p> <p><p> <p>", "time": "2019-01-22T06:00:00+01:00", "type": "scienza"}
{"title": " Vaccini, il rapporto medico-paziente alla base della chiarezza sulla loro efficacia ", "url": "https://www.lastampa.it/2019/01/11/scienza/vaccini-il-rapporto-medicopaziente-alla-base-della-chiarezza-sulla-loro-efficacia-aJ5XXavltGJ3xdi5PIFdIN/pagina.html", "review": "", "content": "<p> <p>«Il più grande rischio di pandemia? La disinformazione virale»: l’antropologa e direttrice del The Vaccine Confidence Project dalle pagine Nature ha messo in guardia dal pericolo costituto dalla disinformazione e dal dilagare di false informazioni e di messaggi dal forte contenuto emotivo che mettono in dubbio il valore dei vaccini. <p> <p>Per contrastarle, servono strategie che tengano in considerazione anche i molteplici aspetti della comunicazione, soprattutto quella digitale, con il suo stile, il suo lessico e i suoi destinatari. Di questo si è parlato nel corso di un incontro sul futuro della salute e della medicina e nuove tecnologie all’interno dell’evento Startup Italia Open Summit (SIOS) 2018 svoltosi a Milano.<p> <p>«In quella grande piazza planetaria, che oggi è rappresentata dal web e soprattutto dai social media, la disinformazione su questi temi è dilagante e corre molto più veloce della verità scientifica, se non ci sono presidi a sua tutela. Ma efficacia e autorevolezza online sono possibili». Sono le parole di Paolo Bonanni, Professore Ordinario di Igiene, Università degli Studi di Firenze, Coordinatore del Board del “Calendario per la Vita”. Ma ad essere fondamentale è sempre il rapporto medico-paziente: «come si comunica il valore dei vaccini al pubblico e anche agli operatori sanitari è fondamentale. La motivazione alla vaccinazione aumenta notevolmente in chi ha un medico o un infermiere entusiasta».<p> <p>Paolo Bonanni è anche co-Presidente della giuria di #PerchéSì, il primo laboratorio di idee per comunicare il valore dei vaccini, organizzato da Sanofi Pasteur, divisione vaccini di Sanofi. L’iniziativa, che ha valso all’azienda i Digital Awards come best social company 2018, ha incluso un hackathon per la nascita di nuove campagne e un contest per premiare le migliori campagne di comunicazione sui vaccini cui hanno partecipato attori della sanità pubblica provenienti da tutta Italia. Tutti i progetti sono stati raccolti in un libro, edito da Carocci e presentato all’incontro, «PerchéSì, laboratorio di idee per comunicare il valore dei vaccini», che sarà presto disponibile gratuitamente in formato cartaceo e multimediale sul sito www.laboratorioperchesi.it sul sito www.carocci.it. <p> <p>Il mondo digitale è sempre più affollato di persone in cerca di informazioni e servizi, come ha spiegato Chiara Sgarbossa, Direttore Osservatorio Innovazione digitale in Sanità – Politecnico di Milano, presentando una ricerca Doxapharma condotta su 2030 persone rappresentative della popolazione italiana. Ne emerge che sempre più cittadini ricorrono ad applicazioni per il monitoraggio della propria salute ma anche a servizi online legati alla sanità, dalle comunicazioni con il medico alla prenotazione di visite e controlli, pagamento di una prestazione sanitaria, ritiro dei referti. Particolare attenzione bisognerà porre alle difficoltà di accesso alle nuove tecnologie per gli utenti anziani e alle capacità comunicative del personale medico-sanitario che, pur nel nuovo scenario digitale, rimane il punto di riferimento dei pazienti.<p> <p> <p> <p> <p> <p><p> <p> <p><p> <p>", "time": "2019-01-11T06:00:00+01:00", "type": "scienza"}
{"title": "Denti del giudizio: quando e perché è meglio toglierli ", "url": "https://www.lastampa.it/2015/12/21/scienza/denti-del-giudizio-quando-e-perch-meglio-toglierli-KxlGlCTuqAogt5N7kotRUJ/pagina.html", "review": "", "content": "<p> <p>Li chiamano del giudizio, non a caso, perché spuntano non prima dei 18 anni e quasi mai una volta entrati nella terza decade di vita. Gli «ottavi» - così riconosciuti perché occupano l’ultima posizione nell’arco dentale - sono i quattro denti che spuntano - o dovrebbero spuntare - diverso tempo dopo la comparsa degli altri permanenti. Dovrebbero perché la loro comparsa, in realtà, non è sempre scontata. In alcuni casi possono rimanere - del tutto o parzialmente - inclusi nell’osso mascellare (i superiori) o mandibolare (quelli di sotto) e nella gengiva. Ed è in queste situazioni che a tre italiani su dieci, per lo più donne, capita di essere «invitati» dal proprio dentista di fiducia a rimuoverli chirurgicamente. <p> <p><p> <p>QUANDO È NECESSARIO RIMUOVERE I DENTI DEL GIUDIZIO?  <p> <p> L’intervento deve essere effettuato quando l’inclusione può essere la causa della formazione di tasche parodontali in cui si accumulano i batteri responsabili delle carie e di ascessi. Oltre che di anomalie che possono deformare la posizione dei secondi molari, i denti più prossimi a quelli del giudizio. O, più semplicemente, se il problema provoca dolore, irritazione delle gengive e difficoltà nell’apertura corretta della bocca che, rispetto a diversi milioni di anni fa, è più piccola: come logica conseguenza anche del cambio delle abitudini alimentari. Motivo per cui i denti del giudizio, ai giorni nostri, sono considerati inutili ai fini della masticazione, oltre che dell’estetica. Detto ciò, rispetto al recente passato, «oggi si tende a valutare i rischi correlati alla mancata uscita dei denti del giudizio nel singolo paziente - afferma Enrico Gherlone, direttore dell’unità operativa di odontoiatria e presidente del corso di laurea in odontoiatria e protesi dentaria all’Università Vita-Salute San Raffaele di Milano -. L’estrazione precoce non è più scontata e avviene solo quando vi è una improrogabile necessità». <p> <p><p> <p>CI SONO RISCHI LEGATI ALLA RIMOZIONE DEI DENTI DEL GIUDIZIO? <p> <p> Secondo Gherlone «oggi si è più cauti rispetto al passato, perché l’estrazione può generare lesioni temporanee della sensibilità, come dimostrano i numerosi contenziosi medico-legali da esse derivati». L’intervento non è di per sé complesso ma il recupero, quando si registra una lesione, è piuttosto lungo e costringe il paziente a vivere in una situazione di disagio. Ecco perché, quando è possibile, oggi si tende a evitare il ricorso alla chirurgia. Quali accorgimenti bisogna adottare per ridurre al minimo l’impatto dell’intervento? «Sicuramente non mangiare cibi caldi nei giorni successivi e sottoporsi a un’adeguata terapia antibiotica, necessaria per ridurre il rischio di infezioni - prosegue lo specialista -. Tocca allo specialista, invece, evitare che nel paziente si manifesti il trisma, una contrattura dei muscoli della mandibola che impedisce una corretta apertura della bocca».<p> <p>Twitter @fabioditodaro <p><p> <p> <p> <p><p> <p> <p><p> <p>", "time": "2015-12-21T09:48:16+01:00", "type": "scienza"}
{"title": "Contro le carie mangiate il cioccolato fondente ", "url": "https://www.lastampa.it/2015/12/28/scienza/contro-le-carie-mangiate-il-cioccolato-fondente-SvCKcE1c1eYopJHJzdfN6O/pagina.html", "review": "", "content": "<p> <p>«E adesso cosa posso mangiare?». La domanda molto spesso giunge anche alle orecchie dei dentisti. Si vogliono avere informazioni utili a evitare l’insorgenza delle carie e preservare lo smalto dei denti. Diversi libri, nell’ultimo periodo, hanno affrontato questo tema: l’ultimo è “A tavola con il dentista”, firmato dallo specialista torinese Roberto Nassisi. Ma quali sono gli alimenti che possiamo consumare senza eccessive preoccupazioni per il nostro sorriso? <p> <p><p> <p>OK PER FRUTTA, VERDURA E YOGURT (MA CON POCO ZUCCHERO)  <p> <p> Mirtilli, yogurt, verdure crude. Ma pure caffè, formaggio, vino e cioccolato. L’elenco dei cibi salva-sorriso non obbliga a escludere dalla dieta alcune golosità. Sì ai mirtilli, perché contengono sostanze che riducono del 45 per cento il rischio di carie. Effetto che garantiscono anche gli yogurt a ridotto contenuto di zuccheri, seppur in maniera inferiore. Funghi, cicoria e verdure crude sono considerati dal Collegio Nazionale dei Docenti Universitari di Odontoiatria «un ottimo spazzolino da denti naturale, poiché contribuiscono a eliminare i residui di cibo».<p> <p><p> <p> «Il batterio della carie, lo streptococcus mutans, si nutre e prolifera grazie al metabolismo dello zucchero e produce l’acido lattico - dichiara Antonella Polimeni, ordinario di odontoiatria pediatrica all’Università Sapienza di Roma -. Per questo i cibi dolci vengono considerati nemici dei denti». Indicazioni che trovano conferma anche nella posizione espressa dalla Società Italiana di Parodontologia e Implantologia, che raccomanda di seguire «una dieta ricca di frutta e verdura fresca: i vegetali ricchi di vitamina C servono per mantenere le gengive sane e devono essere un caposaldo dell’alimentazione quotidiana». <p> <p><p> <p>FORMAGGIO, SI’ (UN PO’) PER CONTRASTARE L’ ACIDITÀ <p> <p> Ma le insidie non finiscono qui. Se il ph della bocca scende al di sotto di 5.5 (acido), lo smalto si indebolisce fino a dissolversi, rendendo i denti fragili di fronte all’attacco dei batteri. Ecco perché il consumo di bevande gassate, che contengono molti zuccheri e acidificano il cavo orale, andrebbe il più possibile limitato. Lo stesso vale per i succhi di frutta, la birra, il vino bianco e le mele: cibi tendenzialmente acidificanti, ma che non devono per forza essere banditi del tutto. Non conta solo cosa si mangia, ma come e quanto. L’acidità di questi alimenti, rammentano gli esperti, può essere tamponata accompagnandoli con un po’ di formaggio, ricco di calcio e grassi che proteggono lo smalto. <p> <p><p> <p>Esistono poi cibi con una documentata attività anticarie, come il cacao amaro. «Consumando cioccolato fondente all’80% si può ridurre il rischio di carie - precisa l’esperta -. Bisogna avere l’accortezza di non mangiarlo assieme a dessert troppo ricchi di zuccheri e carboidrati».<p> <p><p> <p>RACCOMANDAZIONI ANCHE PER I BAMBINI <p> <p> Le indicazioni del Collegio Nazionale dei Docenti Universitari di Odontoiatria sono valide anche per i più piccoli. Da qui il consiglio di evitare i ciucciotti «dolcificati» (con zucchero o miele), il biberon con la camomilla o qualunque bevanda zuccherata per farlo addormentare. «Queste abitudini sono responsabili di carie diffuse sui denti da latte, pericolose perché possono compromettere lo sviluppo corretto della dentatura permanente», precisa Polimeni.<p> <p><p> <p> Senza contare che la salute dei denti parte addirittura dal pancione della mamma. In virtù di un processo di trasmissione madre-bambino, sono infatti alte le possibilità che la mamma possa «infettare» il piccolo con il batterio responsabile della carie. Ecco perché un’elevata presenza di carie nella gestante potrà influenzare in maniera significativa lo sviluppo nel bambino, a partire già dalla dentatura ai latte. <p> <p>Twitter @fabioditodaro <p> <p> <p> <p> <p> <p><p> <p> <p><p> <p>", "time": "2015-12-28T06:00:00+01:00", "type": "scienza"}
{"title": "Macchie sui denti? Carenza di vitamina D ed eccesso di fluoro tra i responsabili ", "url": "https://www.lastampa.it/2015/12/15/scienza/macchie-sui-denti-carenza-di-vitamina-d-ed-eccesso-di-fluoro-tra-i-responsabili-VkPaqJQNado7ocjIUZUriL/pagina.html", "review": "", "content": "<p> <p>Sono considerate un fastidioso inestetismo. Ma le macchie sui denti, oltre a compromettere un sorriso, rischiano di essere l’antipasto di un problema per la salute. La causa che ne è alla base è la demineralizzazione dello smalto, la sostanza dura (costituita principalmente da composti a base di calcio) che riveste la superficie esterna dei denti. E secondo gli esperti è anche la condizione più osservata, tra i nati dall’inizio del nuovo millennio in avanti.<p> <p><p> <p>LA PREVENZIONE FIN DAL PRIMO ANNO DI VITA <p> <p> Il messaggio è stato lanciato in occasione del congresso della Società Italiana di Odontoiatria Infantile. «L’ipomineralizzazione è una patologia molto diffusa in tutto il mondo e consiste in un difetto qualitativo dello smalto, che inizia a presentare macchie gialle o marroni molto evidenti e porose - afferma Raffaella Docimo, ordinario di odontoiatria pediatrica all’Università Tor Vergata di Roma -. Proprio la porosità porta allo sgretolamento dei denti, principalmente i primi molari permanenti che compaiono dai sei anni di età».<p> <p><p> <p> A seconda del deficit di minerali, si distinguono forme lievi, medie e gravi della condizione, le cui cause sembrano essere diverse: «Pesa il fattore genetico, ma anche la carenza di vitamina D e i problemi di salute registrati nei primi tre anni di vita. Di recente, inoltre, alcuni ricercatori stanno valutando una possibile correlazione con l’utilizzo di certi antibiotici». <p> <p><p> <p>Ma in crescita è anche il problema delle carie. La prevalenza è del 22% nei bimbi di quattro anni, con numeri che raddoppiano a 12 anni e raggiungono la quota del sessanta per cento nella fascia di età compresa tra 13 e 18 anni. Per questo, avverte la specialista, «fondamentale è la prevenzione, con la prima visita dal dentista da effettuarsi nel primo anno di vita. E va sfatata la convinzione diffusa che sia inutile curare i denti da latte. Al contrario, questi hanno una grande importanza per la crescita delle arcate dentarie, oltre che per la funzione masticatoria e per lo sviluppo del linguaggio». <p> <p><p> <p>COME LAVARE I DENTI DI UN BAMBINO  <p> <p>Il processo di demineralizzazione si verifica a seguito della perdita di calcio e fosfato dallo smalto dentale. Ma in realtà quando lo specialista si trova di fronte a un bambino con un difetto di colorazione dello smalto dentale, le cause possono essere diverse. L’eccesso di fluoro può essere una di queste e fino a poco tempo fa è stato uno dei temi più dibattuti tra odontoiatri, pediatri e genitori. <p> <p><p> <p>Fluoro: sì o no? E meglio trarlo attraverso il dentifricio (azione locale), le gocce o le pastiglie (azione sistemica)? Ci ha pensato il ministero della Salute, due anni fa, a fare chiarezza. Le linee guida per la promozione della salute orale e la prevenzione delle patologie orali in età evolutiva hanno ribadito l’importanza dell’assunzione del fluoro, ma attraverso il dentifricio (mentre prima si prediligeva la somministrazione sistemica). A un bambino i denti dovrebbero essere lavati dai sei mesi di età, e fino ai sei anni la profilassi dev’essere effettuata con prodotti contenenti almeno mille parti per milione di fluoro (due volte al giorno in dosi maggiori). Dopo i sei anni, invece, non è necessario cambiare prodotto, ma può bastare una dose «classica». <p> <p><p> <p>Il fluoro è utile a proteggere lo smalto dei denti, ma se si eccede con le quantità si corre il rischio di «macchiare» i denti. Una condizione, nota come fluorosi, che comporta un’alterazione endogena dello smalto. Irrimediabile.<p> <p>Twitter @fabioditodaro <p><p> <p> <p> <p><p> <p> <p><p> <p>", "time": "2015-12-15T08:55:06+01:00", "type": "scienza"}
{"title": "Apparecchi dentali, meglio metterli da piccoli ", "url": "https://www.lastampa.it/2015/11/30/scienza/apparecchi-dentali-meglio-metterli-da-piccoli-FRii0y0PXL4SbrfjlepDNO/pagina.html", "review": "", "content": "<p> <p>Fino a quindici anni fa era spesso la causa dei complessi adolescenziali. Oggi è quasi un vezzo. L’apparecchio per i denti - soprattutto quello fisso - non è più quello di una volta. Al tradizionale acciaio, si sono aggiunti diversi materiali colorati o invisibili: ceramica, policarbonato, fibra, vetro, mascherine in resina. Un passaggio che, oltre a facilitare la vita dei più giovani, ha aperto l’ortodonzia anche all’età adulta, se oggi una persona su tre nella fascia tra i trenta e i quarant’anni accetta di raddrizzare il sorriso. Meglio tardi che mai.<p> <p><p> <p>LA PREVENZIONE INIZIA DAI PRIMI ANNI DI VITA <p> <p> Oggi quindi portare l’apparecchio non è più una «condanna» sul piano sociale. Ce ne sono di diversi. Quelli mobili vengono applicati, quando necessari, ai bambini di età compresa tra i sei e i dodici anni, per almeno dodici ore al giorno. In questa fase della vita in cui le ossa sono in crescita, l’apparecchio può essere utilizzato quando i denti da latte non sono ancora tutti caduti. Al trattamento - della durata di norma compresa tra due e cinque anni - segue quasi sempre l’applicazione di un supporto fisso, per garantire il corretto allineamento dei denti. <p> <p><p> <p>«Le malocclusioni vanno intercettate prima che generino danni estetici e funzionali - spiega Alessandra Lucchese, ricercatore in ortodonzia nell’unità operativa complessa di odontoiatria dell’ospedale San Raffaele di Milano -. Un bambino andrebbe controllato con regolarità molto prima del compimento dei sei anni. In questo periodo si svolge un’attività di prevenzione primaria mirata a intercettare le problematiche ortodontiche».<p> <p><p> <p> Il rispetto di una dieta equilibrata e di una corretta igiene orale sono le due raccomandazioni che i dentisti diffondono ai genitori, al fine di ridurre l’incidenza delle malattie dei denti e, più in generale, del cavo orale.<p> <p><p> <p>DEVICE PIÙ “TOLLERABILI”  <p> <p>I moderni apparecchi fissi possono essere applicati sulla superficie esterna dei denti, ma anche all’interno. I dispositivi «linguali» sono sinonimo di invisibilità e non compromettono né lo smalto della faccia anteriore dei denti né la corretta dizione. Detto ciò, la loro gestione è più complessa, anche sul piano igienico. Motivo per cui ci sarà chi non s’è mai sentito prospettare una simile scelta dal proprio ortodonzista. L’ultima opportunità, tra gli apparecchi fissi, è data dalle mascherine in resina trasparente che, con un’applicazione quotidiana di almeno 22 ore (va tolta solo per l’igiene orale e per mangiare), garantiscono un graduale spostamento dei denti. Gli specialisti sono abbastanza concordi sulla loro efficacia, a patto però di rispettare il periodo di applicazione.<p> <p><p> <p>QUANDO SERVE L’APPARECCHIO “PRECOCE”? <p> <p> In realtà l’apparecchio può essere utile anche prima del compimento dei sei anni. In questo caso, però, non si interviene per raddrizzare i denti, bensì per correggere lo sviluppo del massiccio facciale. L’intervento, anche in presenza dei denti da latte, è consigliato quando la mandibola sporge in avanti rispetto all’osso mascellare. Una condizione nota con il nome di prognatismo mascellare che, trattata per tempo, garantisce una correzione più veloce e agevole rispetto a quella che si avrebbe in età adolescenziale. «I vantaggi di una simile terapia sono rappresentati dalla possibilità di salvaguardare i denti permanenti - dichiara Alberto Caprioglio, direttore della scuola di specializzazione in ortognatodonzia dell’Università dell’Insubria -. Ma per intervenire in maniera precoce è fondamentale avere dei molari decidui sani. «L’obiettivo è di riuscire a intercettare sempre più precocemente le problematiche di una scorretta crescita di cranio-facciale per normalizzare il modello di accrescimento del viso nei tempi più rapidi e meno invasivi possibili». <p> <p><p> <p>TUTTE LE CONSEGUENZE DI UN SORRISO IMPERFETTO <p> <p> La malocclusione dentale è un problema molto diffuso nella popolazione: riguarda il 97 per cento degli italiani. Di questa quota, però, soltanto una minima parte (il 2 per cento) viene trattata entro la maggiore età. Questione di costi, che oggi hanno portato molte persone a rinunciare alle cure odontoiatriche, ma pure di scarsa consapevolezza delle conseguenze. Una dentatura disallineata all’inizio rappresenta un problema soltanto estetico, ma nel corso del tempo può essere la causa di una ridotta crescita dell’osso mascellare, della rottura degli incisivi (se sporgenti, nei bambini in caso di caduta), di una disarmonia dello sviluppo del volto e di una più difficile igiene orale: da cui, eventualmente, un rischio maggiore di andare incontro a carie, ascessi e parodontiti.<p> <p>Twitter @fabioditodaro <p><p> <p> <p> <p><p> <p> <p><p> <p>", "time": "2015-11-30T10:34:47+01:00", "type": "scienza"}
{"title": "Implantologia, la soluzione che ha soppiantato ponti e dentiere ", "url": "https://www.lastampa.it/2015/11/23/scienza/implantologia-la-soluzione-che-ha-soppiantato-ponti-e-dentiere-gt56ro57IynN9nz06B679N/pagina.html", "review": "", "content": "<p> <p>La domanda arriva spesso dai pazienti più anziani. «Dottore, sono caduti diversi denti: cosa posso fare?». «Metta un impianto», è la risposta più scontata dello specialista. Ovvero: una o più viti di titanio che vengono inserite nell’osso - mandibolare o mascellare - in sostituzione delle radici di un dente mancante. Gli impianti possono essere utilizzati per sostituire uno o più denti, su una o entrambe le arcate della bocca. <p> <p><p> <p>PONTI, DENTIERE E IMPIANTI: QUALI SONO LE DIFFERENZE <p> <p>L’implantologia è la branca dell’odontoiatria che, da un paio di decenni, permette di sostituire i denti estratti (o caduti) con gli impianti. È questa la soluzione più stabile per far fronte alla caduta di molari, premolari, canini e incisivi. Un fenomeno, noto con il nome di edentulismo che, oltre a produrre un danno estetico, genera un’alterazione funzionale. <p> <p><p> <p>Se in passato si usavano soprattutto i ponti (che però richiedono di limare i denti sani adiacenti per essere supportati) e le dentiere (in presenza di una bocca atrofica e completamente priva di denti), oggi gli esperti sono concordi nel ritenere l’impianto la soluzione più simile ai denti naturali. Oltre che sul piano estetico, questi ultimi non comportano alcun condizionamento nemmeno a tavola.<p> <p><p> <p><p> <p>NUOVE OPPORTUNITÀ CON INTERVENTI SENZA ANESTESIA TOTALE <p> <p> In passato prima di ricorrere a un impianto - i cui costi si aggirano attorno a mille euro - era necessario prelevare del tessuto osseo dalla cresta iliaca, se non dalla teca cranica, del paziente. Oggi lo stesso può essere impiantato anche in presenza di un residuo di osso. Un’evoluzione, registrata negli ultimi sette anni, che assicura diversi vantaggi. «In questo modo l’intervento si effettua senza ricorrere all’anestesia generale, con un indiscutibile vantaggio per il paziente, anche sul piano economico», dichiara Enrico Gherlone, direttore dell’unità operativa di odontoiatria e presidente del corso di laurea in odontoiatria e protesi dentaria all’Università Vita-Salute San Raffaele di Milano. <p> <p><p> <p>Il cosiddetto «innesto», prima necessario anche quando la zona dell’impianto presentava soltanto un deficit di osso, è adesso effettuato soltanto di fronte alla sua completa assenza. Ma anche in questo caso vi è un’alternativa. «Se il paziente è in età avanzata e con un’aspettativa di vita non superiore a vent’anni», prosegue lo specialista, si può intervenire ricorrendo a un  impianto zigomatico. «La procedura va svolta in ospedale, vista la sua delicatezza, e comporta l’inserimento di un impianto in titanio nell’osso zigomatico». <p> <p><p> <p>Nessun prelievo di osso, problema risolto con un solo intervento e disagio post-operatorio contenuto sono le principali evidenze a supporto di questo approccio. Chi opta per la dentiera, invece, può supportarla con quattro impianti in grado di saldarla ed evitare così il fastidio, anche estetico, del suo movimento.<p> <p><p> <p>ATTENZIONE ALLE CONSEGUENZE POST IMPIANTO SU ALCUNI SOGGETTI <p> <p>Per chi gode di una discreta disponibilità economica, visto che le poche prestazioni odontoiatriche rimborsate dal Sistema Sanitario Nazionale riguardano soggetti «vulnerabili sul piano sociale e sanitario», le opportunità non mancano. Detto ciò, però, la situazione è migliorabile, se quasi l’8% dei pazienti che hanno un impianto denunciano complicanze biologiche o lo sviluppo di perimplantiti nei dieci anni successivi all’intervento. <p> <p><p> <p>L’istantanea emerge da una ricerca pubblicata nei mesi scorsi sul Journal of Dental Research. L’indagine, condotta su oltre quattromila adulti svedesi, ha evidenziato la perdita dell’impianto e lo sviluppo di un processo infiammatorio a carico dei tessuti che lo circondano come le problematiche più ricorrenti, accentuate in presenza di una parodontite e nei pazienti fumatori. <p> <p><p> <p>Twitter @fabioditodaro <p><p> <p> <p> <p><p> <p> <p><p> <p>", "time": "2015-11-23T09:13:49+01:00", "type": "scienza"}
{"title": "Paura del dentista? Non solo farmaci per risolverla ", "url": "https://www.lastampa.it/2015/12/07/scienza/paura-del-dentista-non-solo-farmaci-per-risolverla-HPEMZ6G8PPqVOudB4qRPbL/pagina.html", "review": "", "content": "<p> <p>Stime ufficiali non ce ne sono. Ma stando a quanto raccontano gli specialisti, almeno la metà dei loro pazienti vede crescere l’ansia all’avvicinarsi dell’appuntamento con il dentista. C’è chi percepisce una lieve agitazione e chi ha sintomi specifici, prima di affrontare complessi interventi di chirurgia orale, implantologia o estrazioni multiple. In alcuni casi si percepisce addirittura una fobia vera e propria: accelerazione del battito cardiaco, sudorazione, capogiri, comportamenti di fuga e vertigini i sintomi più diffusi. <p> <p><p> <p>COME INTERVENIRE IN CASO DI ECCESSIVA TENSIONE DEL PAZIENTE <p> <p> La sedazione è l’antidoto all’ansia più di frequente impiegato dai dentisti. Ma una risposta più efficace e duratura nel tempo potrebbe arrivare dalla terapia cognitivo-comportamentale, approccio psicologico introdotto negli Anni 70 e oggi utilizzato per trattare un’ampia gamma di disturbi: da quelli d’ansia alla depressione. Si tratta di un intervento breve - si concretizza nel corso di sei, al massimo dieci sedute - che, secondo una ricerca pubblicata sul British Dental Journal, è in grado di ridurre la crescente ansia che precede un trattamento odontoiatrico. <p> <p><p> <p>I ricercatori del King’s College di Londra hanno esaminato le caratteristiche di 130 pazienti (99 donne e 31 uomini) che frequentavano un servizio di psicologia basato sull’approccio cognitivo-comportamentale. Motivo: il terrore dei dentisti. Attraverso alcune interviste, sono stati valutati - oltre allo stato ansioso generale, all’eventuale presenza di depressione o pensieri suicidi e al consumo di bevande alcoliche - anche i loro livelli di ansia legati alle questioni riguardanti la salute orale. Tre quarti del campione ha fatto registrare un punteggio più alto di 19 - indice di fobia - in un’apposita scala utilizzata per valutare l’ansia dentale. Le punture per l’anestesia e l’utilizzo del trapano rappresentavano le principali cause di paura nei pazienti.<p> <p><p> <p>L’EFFICACIA DELLA TERAPIA COGNITIVO-COMPORTAMENTALE <p> <p> Dalla ricerca è emersa l’efficacia della terapia cognitivo-comportamentale, se il 79 per cento dei pazienti terrorizzati prima di accomodarsi sulla poltrona del dentista è poi riuscita a sottoporsi a un trattamento senza sedazione (mentre il sei per cento ha acconsentito soltanto passando da quest’ultima). «Bastano in media cinque sessioni di terapia per sedersi sulla sedia del dentista senza essere sedati - afferma Tim Newton, docente di psicologia al King’s College di Londra -.<p> <p><p> <p> La terapia cognitivo-comportamentale è efficace nel ridurre il ricorso alla sedazione, ma non nella totalità dei casi. Chi deve sottoporsi urgentemente a un trattamento odontoiatrico o deve sottostare a trattamenti invasivi non ne potrà comunque fare a meno». L’approccio psicologico, inefficace in prossimità di un intervento, potrebbe però risultare risolutivo nella gestione dei disturbi d’ansia di queste persone a lungo termine. <p> <p>Twitter @fabioditodaro  <p><p> <p> <p> <p><p> <p> <p><p> <p>", "time": "2015-12-07T09:26:00+01:00", "type": "scienza"}
{"title": "Carie, perché ne soffre il 37% dei calciatori ", "url": "https://www.lastampa.it/2015/11/16/scienza/carie-perch-ne-soffre-il-dei-calciatori-Dnu9646aLx7N4mcDQOetDM/pagina.html", "review": "", "content": "<p> <p>Prosegue il nostro viaggio nel mondo della salute dentale. Lo scorso lunedì abbiamo spiegato che cos’è la Parodontite, quali sono le cause all’origine della malattia e quali i rimedi più efficaci. <p> <p> <p> <p>Oggi l’attenzione si sposta su un disturbo molto comune, che quasi tutti hanno sperimentato o con il quale si trovano spesso alle prese. Questa nuova puntata del nostro speciale sull’odontoiatria è infatti dedicata alle CARIE. E per introdurre l’argomento vorremmo partire da un fenomeno piuttosto singolare che collega questa patologia niente meno che ... ai calciatori. <p> <p><p> <p>ECCO PERCHÉ LE MALATTIE DENTALI SONO FREQUENTI NEI CALCIATORI <p> <p>Hanno addominali scolpiti e quadricipiti torniti. Sorridono spesso, ma questo non vuol dire che abbiano per forza bei denti da mettere in mostra: anzi. I calciatori inglesi hanno sempre fatto del fisico la loro arma migliore, ma all’interno della loro bocca possono nascondere diversi problemi. Quattro su dieci avrebbero almeno una carie attiva, mentre uno su venti sarebbe affetto da una malattia gengivale irreversibile. Con conseguenze che non riguardano soltanto l’estetica, ma pure la resa in campo.<p> <p><p> <p> La notizia giunge dalle colonne del British Journal of Sports Medicine. Gli autori della ricerca hanno valutato la prevalenza di problemi ai denti e alle gengive in un campione di 187 calciatori professionisti arruolati da otto diversi club, tra la Gran Bretagna e il Galles. Ventiquattro anni la loro età media, di prima fascia le squadre da cui sono stati selezionati: Manchester United, Southampton, Swansea, West Ham, Brighton, Cardiff e Sheffield United. Dai check-up a cui gli atleti sono stati sottoposti, è emerso che il 37% dei calciatori aveva almeno una carie attiva, il 53% un’erosione dello smalto e il 5% una parodontite di livello moderato o grave. Tutto ciò nonostante avessero effettuato una visita specialistica nell’ultimo anno. Ma se una scarsa attenzione alla salute orale da parte degli sportivi era già emersa due anni fa da uno studio condotto su trecento atleti che avevano partecipato alle Olimpiadi di Londra, la novità del lavoro risiede nelle ripercussioni che queste problematiche possono avere sulla resa agonistica.<p> <p><p> <p>LE CONSEGUENZE SUL CAMPO  <p> <p>Quasi un atleta su due ha infatti segnalato di avere problemi alla propria salute orale, uno su cinque considera condizionata da essa la propria qualità di vita, mentre il 7% dei calciatori denuncia anche ricadute sulle prestazioni. Un’evidenza che ha portato gli autori dello studio a ribadire la necessità di uno screening dentale da effettuare nel mondo del calcio professionistico. Ci sono calciatori che risentono molto di questo stato, al punto da non poter talvolta giocare o allenarsi. Ad altri, invece, capita di avvertire un fastidio soltanto mentre dormono o quando bevono qualcosa di caldo o di molto freddo», commenta Ian Needleman, docente di odontoiatria all’Eastman Dental Institute di Londra e prima firma della pubblicazione.<p> <p><p> <p>LA CARIE DERIVA DA SCARSA ATTENZIONE ALLA SALUTE ORALE <p> <p> Lo studio conferma lo scarso rilievo che viene dato alla salute orale, oggigiorno anche per ragioni economiche. Un problema che riguarda pure la popolazione italiana, visto che «il 63 per cento dei connazionali ha da tempo rinunciato alle cure ortodontiche», afferma Enrico Gherlone, direttore dell’unità operativa di odontoiatria e presidente del corso di laurea in odontoiatria e protesi dentaria all’Università Vita-Salute San Raffaele di Milano.<p> <p><p> <p> LAVARSI I DENTI ALMENO TRE VOLTE AL GIORNO <p> <p>Secondo una recente indagine condotta dalla Società Italiana di Ortodonzia (in collaborazione con Colgate) su un campione di 1269 persone, è emerso che quasi la metà aveva una carie, con una leggera prevalenza negli abitanti del Sud (51%) rispetto a quelli del Nord (40%). Colpa di una cattiva igiene orale, innanzitutto. «I denti vanno lavati almeno tre volte al g  iorno, dopo i pasti principali - prosegue lo specialista -. Gli italiani, però, non sono ancora così bravi e puntuali. Quanto allo strumento da usare, lo spazzolino tradizionale è efficace, purché lo si usi compiendo i giusti movimenti. Altrimenti meglio affidarsi a quello elettrico, in grado di sopperire ai nostri errori». <p> <p><p> <p>BEVANDE E CIBI DOLCI SOTTO ACCUSA <p> <p>Non avendo riconosciuto una ragione comune del problema, gli autori dello studio inglese sospettano che la causa della diffusione delle malattie del cavo orale sia da ricondurre a un eccessivo consumo di bevande zuccherate da parte degli atleti. Quasi due terzi degli intervistati ha infatti dichiarato di consumarle almeno tre volte a settimana, sebbene si sappia da tempo che le stesse - assieme a tutti i cibi dolci - costituiscono il primo fattore di rischio per le carie. Il consumo di zuccheri è eccessivo, sopratutto tra i bambini e gli anziani che consumano più prodotti industriali rispetto al resto della popolazione. <p> <p><p> <p>I DOLCIFICANTI CON RIDOTTO POTERE CARIOGENO <p> <p>Da qui l’aumento dell’incidenza delle carie, che potrebbe essere arginato con il contributo degli stessi produttori alimentari, attraverso l’utilizzo di dolcificanti a ridotto potere cariogeno: come il maltitolo e la stevia. Sempre in chiave preventiva, negli ultimi anni s’è diffusa la pratica della sigillatura dei molari nei bambini di 7-8 anni. Applicando una resina fluida sulla superficie dentaria, si proteggono i denti dall’attacco degli acidi dei batteri. Secondo i dati forniti dal Ministero della Salute, l’effetto preventivo di tale pratica si attesta all’87,1% valutata a tre anni dalla sua applicazione, al 76.3% a quattro anni e al 65.0% a nove anni.<p> <p>Twitter @fabioditodaro <p><p> <p> <p> <p><p> <p> <p><p> <p>", "time": "2015-11-16T09:33:57+01:00", "type": "scienza"}
{"title": " Spina bifida, il “difetto” che oggi i medici riescono a correggere nei bimbi dentro l’utero ", "url": "https://www.lastampa.it/2019/01/17/scienza/spina-bifida-il-difetto-che-oggi-i-medici-riescono-a-correggere-nei-bimbi-dentro-lutero-mPEQBNZDj43wVQ7xTfyAaP/pagina.html", "review": "", "content": "<p> <p>E’ nato a Milano una decina di giorni fa e l’operazione è perfettamente riuscita. Muove gli arti inferiori e, con molta probabilità, non avrà bisogno di ulteriori interventi. E’ uno dei primi bambini messi al mondo, dopo esser stato sottoposto a un intervento chirurgico di correzione della spina bifida. Il piccolo nato qualche giorno fa alla 35esima settimana di gravidanza con un taglio cesareo era stato operato all’Irccs Ospedale San Raffaele alla 22esima settima.<p> <p>SPINA BIFIDA: DI CHE COSA SI TRATTA <p> <p> Questa patologia è un grave difetto della colonna vertebrale e del midollo spinale. Quando non uccide porta a disabilità, paralisi e disturbi neurologici. In Italia si verifica in 1 caso ogni 10mila nascite: vuol dire che ogni anno ci sono almeno 50 nuovi bambini colpiti.<p> <p> I fattori di rischio sono molteplici: stato di salute della madre (ipertermia, obesità, predisposizione genetica), carenza di vitamine come l’acido folico, assunzione di alcuni farmaci in gravidanza, alcolismo della madre, anomalie cromosomiche legate ad alcune malattie o fattori ambientali (cibi contaminati, disinfezione con cloro dell’acqua potabile, effetto dei campi elettromagnetici, uso di pesticidi). <p> <p>I sintomi sono eterogenei e complessi: immobilità degli arti inferiori, difficoltà nel controllo degli sfinteri, complicazioni neurologiche, difficoltà di apprendimento o attenzione, difficoltà nel linguaggio, problemi psicologici e sociologici legati alla malformazione fisica che permangono anche in età adulta, spesso allergie al lattice, difficoltà visive, piaghe da decubito e irritazioni della pelle. <p> <p>La diagnosi precoce è fondamentale per un intervento immediato: amniocentesi, ecografia ad ultrasuoni, analisi del sangue e test dell’alfafetoproteina nel siero materno.<p> <p> In genere, questa patologia richiede più di un intervento dopo la nascita. Ma con la possibilità di riparare il difetto in utero abbiamo davanti a noi l’opportunità di cambiare radicalmente la qualità di vita di questi bambini.<p> <p>INTERVENTO CON LA MICRO-NEUROCHIRURGIA <p> <p>Il bimbo di Milano è stato sottoposto agli esami clinici e strumentali previsti in questi casi e ora sarà seguito e controllato da un team multidisciplinare di specialisti del San Raffaele dedicati allo studio, alle cura e al monitoraggio di tale patologia. <p> <p>A metà ottobre dello scorso anno un’equipe multidisciplinare coordinata da Massimo Candiani, primario di Ginecologia e Ostetricia, e da Pietro Mortini, primario di Neurochirurgia, è intervenuta per riparare il difetto dorsale congenito del bambino attraverso una procedura unica nel suo genere: entrando nel sacco amniotico attraverso una singola piccola incisione dell’utero, gli specialisti hanno esposto il dorso fetale ed eseguito una correzione totale della malformazione congenita attraverso l’impiego di avanzati strumenti di micro-neurochirurgia, grazie a cui hanno ricostruito le strutture anatomiche malformate.<p> <p>CON OPERAZIONE IN UTERO SPINA BIFIDA CORRETTA COMPLETAMENTE <p> <p>«Un primato europeo risultante dalla combinazione di tre elementi: il ridotto trauma uterino derivante dalla piccola incisione, la correzione definitiva del difetto mediante tecnica microneurochirurgica e l’epoca gestazionale precoce», afferma Candiani «Questo risultato, in linea con la più ampia casistica del nostro partner brasiliano, è importante perché offre alle donne in gravidanza, che ricevono una diagnosi di spina bifida fetale, nuove speranze e opportunità terapeutiche - aggiunge. - La tecnica microneurochirurgica utilizzata - sottolinea Mortini - già supportata da solide evidenze scientifiche internazionali, mette in luce una volta di più che i bambini con spina bifida operati in utero hanno una prognosi migliore dopo la nascita e maggiori possibilità di recupero rispetto a quelli operati da neonati perché dopo l’intervento di correzione completa del difetto, causato dalla chiusura incompleta di una o più vertebre, il processo di riparazione prosegue nelle settimane successive di gravidanza e porta verso la normalità le strutture e le funzioni neurologiche del bambino».<p> <p> TECNICA SVILUPPATA IN BRASILE E GIA’ UTILIZZATA SU OLTRE 200 BAMBINI <p> <p>La tecnica è stata sviluppata da Fabio Andrioli Peralta, autorevole ostetrico ginecologo esperto in chirurgia fetale di San Paolo (Brasile), che l’ha già utilizzata su oltre 200 pazienti. I medici italiani si sono avvalsi della collaborazione di Peralta, dopo un lungo periodo di formazione. <p> <p>L’equipe intervenuta nelle fasi pre-operatorie, interventistiche e post-natali ha coinvolto ginecologi-ostetrici, neurochirurghi, genetisti, neuroradiologi, anestesisti, neonatologi, neurologi, ostetriche, infermieri e puericultrici per assistere il bambino in tutto il suo percorso. <p> <p> <p> <p> <p> <p><p> <p> <p><p> <p>", "time": "2019-01-17T06:00:00+01:00", "type": "scienza"}
{"title": "Tumore al seno: anche per questo tipo di cancro si inaugura l’era dell’immunoterapia ", "url": "https://www.lastampa.it/2018/12/13/scienza/tumore-al-seno-anche-per-questo-tipo-di-cancro-si-inaugura-lera-dellimmunoterapia-bJIfOlspl8LwdepWrIPsNI/pagina.html", "review": "", "content": "<p> <p>Già si parla di «una rivoluzione», che apre anche per il tumore al seno l’era dell’immunoterapia. Si tratta del primo risultato positivo per una forma di tumore al seno, quello triplo negativo metastatico o localmente molto avanzato, aggressivo che colpisce donne giovani, anche ventenni e che porta rapidamente alla morte in 12-15 mesi. In Italia, con 7-8 mila nuovi casi l’anno, il triplo negativo, così chiamato perché le sue cellule non presentano nessuno dei tre classici bersagli contro cui sono dirette le cure più efficaci, costituisce il 15% di tutti i tumori mammari. Lo studio prospettico randomizzato IMPassion130, presentato a Esmo 2018 e pubblicato in contemporanea sul New England Journal of Medicine, è stato condotto su 902 donne con cancro al senso triplo negativo che non avevano ricevuto alcun trattamento. Suddivise in due gruppi, uno è stato trattato con un farmaco immuniterapico (atezolizumab) in combinazione con un farmaco chemioterapico (nab-paclitaxel) e il gruppo di controllo ha ricevuto la sola chemioterapia. Il beneficio per le donne è stato modesto: chi ha ricevuto l’immunoterapia è vissuto senza progressione di malattia due mesi in più. <p> <p><p> <p>  <p> <p> <p> <p> <p><p> <p> <p><p> <p>", "time": "2018-12-13T06:00:00+01:00", "type": "scienza"}
{"title": "Telethon: ecco i progetti che aiuterai con la tua donazione per la lotta alle malattie genetiche rare ", "url": "https://www.lastampa.it/2018/12/14/scienza/telethon-ecco-i-progetti-che-aiuterai-con-la-tua-donazione-per-la-lotta-alle-malattie-genetiche-rare-f9h5XPsib1QUdGy2NLAUTK/pagina.html", "review": "", "content": "<p> <p>A partire da domani sabato 15 dicembre, Telethon sarà nelle piazze e in tv per ricordare l’importanza della ricerca per poter mettere all’angolo le malattie genetiche rare. Ma sarà lì anche a ricordare il ruolo che tutti noi possiamo avere in questa partita: con una donazione, è possibile infatti sostenere il lavoro delle ricercatrici e dei ricercatori che, di giorno in giorno nei loro laboratori, cercano una cura per le tante patologie che ancora non ne hanno e sperano così di cambiare la vita di pazienti e familiari.<p> <p>UN CUORE PER LA RICERCA E LA MARATONA RAI  Sono più di 3000 le piazze in tutta Italia in cui, il prossimo weekend e poi sabato 22 dicembre, sarà distribuito il simbolico cuore di cioccolato: donazione minima 12 euro. <p> <p>Ed è ai nastri di partenza anche la ventinovesima edizione della maratona televisiva Rai, che dal 15 al 22 dicembre colora il suo palinsesto all’insegna della solidarietà. <p> <p>Lo scorso anno grazie al numero solidale sono stati raccolti oltre 5 milioni di euro per il finanziamento delle attività di ricerca dell’Istituto Telethon di Genetica e Medicina, il Tigem di Pozzuoli. <p> <p>Ma complessivamente, la lunga e articolata maratona 2017 ha permesso di raccogliere nel mese di dicembre, tra cuori di cioccolato, sms solidali, shop online, ecc., 31 milioni (e 320.267 euro) per sostenere e finanziare la ricerca Telethon.<p> <p>45510 È IL NUMERO SOLIDALE E QUESTI SONO ALTRI NUMERI TELETHON  Nata nel 1966 negli Stati Uniti, con Jerry Lewis al timone di una non stop televisiva per raccogliere fondi a favore della distrofia muscolare, Telethon arriva in Italia nel 1990. L’obiettivo della prima maratona televisiva: sostenere la ricerca sulla distrofia muscolare.<p> <p>Da allora la Fondazione ha investito in ricerca quasi 500 milioni di euro, ha finanziato oltre 2.600 progetti coinvolgendo oltre 1.600 ricercatori nello studio di oltre 570 malattie. <p> <p>Se questi sono alcuni numeri di Telethon, quali sono le malattie che la Fondazione cerca di mettere all’angolo grazie all’attività di ricerca?<p> <p>ECCO IN CONCRETO QUALI PROGETTI AIUTI CON UNA DONAZIONE  Tra traguardi raggiunti e sfide ancora aperte, sono tante le malattie genetiche rare al centro dell’attenzione dei ricercatori finanziati da Telethon. Eccone alcune.<p> <p>1) Per esempio è nata all’Istituto San Raffaele Telethon Tiget di Milano la prima terapia genica con cellule staminali al mondo. Si chiama Strimvelis ed è destinata al trattamento dell’Ada-Scid: una grave malattia del sistema immunitario che compromette le difese dell’organismo fin dalla nascita rendendo i piccoli pazienti vulnerabili anche in caso delle infezioni più banali. <p> <p>2) È in fase avanzata di sperimentazione, invece, la terapia genica per la sindrome di Wiskott-Aldrich, un’immunodeficienza che, a causa del numero insufficiente di piastrine nel sangue, determina infezioni ricorrenti e continue emorragie, e per la talassemia. Quest’ultima è tra le più conosciute malattie genetiche del sangue: i pazienti hanno a che fare con un’anemia cronica innescata dalla difettosa produzione di emoglobina, la molecola responsabile del trasporto di ossigeno e anidride carbonica nell’organismo, per cui la loro vita è scandita dalle trasfusioni salvavita.<p> <p>3) La ricerca potrebbe cambiare la storia anche di altre malattie, come per esempio una malattia metabolica dell’infanzia, la mucopolisaccaridosi di tipo 6, per la quale è appena stata avviata la sperimentazione clinica. È una malattia rara tra le malattie rare, che colpisce l’apparato scheletrico, causando deformità, dolori articolari e compromettendo la deambulazione, ma anche il cuore e l’occhio. L’obiettivo della terapia genica è fornire ai piccoli pazienti il gene corretto per evitare l’accumulo di sostanze tossiche che danneggiano gli organi.<p> <p>4) E altri lavori sono in corso per mettere a punto una strategia terapeutica mirata per altre malattie genetiche. Per esempio alcune malattie ereditarie dell’occhio che compromettono la vista e l’emofilia. <p> <p>L’emofilia è una malattia che manda in tilt il processo di coagulazione del sangue e così chi ne è affetto corre il rischio (molto grave) di emorragie (anche spontanee) a livello di qualsiasi organo. Una terapia capace di correggere il difetto genetico alla base di questa malattia ereditaria del sangue ne rivoluzionerebbe la gestione, svincolando i pazienti dalle iniezioni da fare per tutta la vita. <p> <p>Tanti, insomma, sono i progetti di ricerca Telethon in corso, che fanno ben sperare, visti i risultati ottenuti in laboratorio. Si tratta di attendere, con cauto ottimismo e nel rispetto dei tempi, lunghi, della scienza. Con la consapevolezza, in alcuni casi, e l’auspicio in altri, che quello che viene fatto per “sconfiggere” queste malattie può rivelarsi utile anche per altre malattie, genetiche e non, rare e non.<p> <p> <p> <p> <p> <p><p> <p> <p><p> <p>", "time": "2018-12-14T08:56:07+01:00", "type": "scienza"}
{"title": "Il Natale ti fa cadere in depressione? Non è colpa delle feste, fai attenzione ad ansia e stress ", "url": "https://www.lastampa.it/2018/12/14/scienza/il-natale-ti-fa-cadere-in-depressione-non-colpa-delle-feste-fai-attenzione-ad-ansia-e-stress-z5UuXHfqwgjmpy6RBDYnsL/pagina.html", "review": "", "content": "<p> <p>Il Natale è alle porte: più tempo libero per amici, famiglia e persone care, regali da offrire e ricevere, leccornie in quantità. L’atmosfera è di buona volontà e allegria. E allora cosa c’è che non va?<p> <p>Le vacanze dovrebbero essere un momento di gioia e celebrazione, ma per alcune persone sono tutt’altro. Nonostante l’idea che le festività natalizie siano piene di gioia, gli psichiatri sostengono che possa trattarsi di un periodo denso di stress, aspettative insoddisfatte, depressione e senso di solitudine.<p> <p>STRESS E ANSIA ALL’ORIGINE DELLA DEPRESSIONE  «La depressione può verificarsi in qualsiasi momento dell’anno, ma lo stress e l’ansia durante i mesi invernali possono colpire anche coloro che di solito riescono a convivere con il senso di mancata realizzazione e con la solitudine.  «Tutti possiamo avere un calo di umore che sfocia in quella che si chiama depressione sotto soglia», commenta Bernardo Carpiniello presidente della Società Italiana di Psichiatria. Il punto è che d’inverno l’acme della patologia depressiva coincide proprio con le feste.   <p> <p>IL MALESSERE AMPLIFICATO DALL’ARIA DI FESTA  «Il Natale non scatena, ma amplifica ciò che già c’è. Le luci e i regali possono avere un effetto devastante su una persona depressa che non riesce a condividere il piacere che è scontato per altri. La depressione sotto soglia, causata da aspettative non realizzate, nella maggior parte dei casi è fortunatamente transitoria e non interferisce con il funzionamento psicobiologico di un individuo, a lungo termine».<p> <p>LEGGI ANCHE: NATALE DEPRIMENTE? SI È SOLI IN MEZZO ALLA FOLLA  <p> <p>«In questo periodo dell’anno io tengo il cellulare sempre acceso, perchè ricevo più telefonate dai miei pazienti con l’avvicinnarsi del Natale. E a coloro, per cui il Natale rappresenta una festa di gioia e condivisione, consiglio sempre di trovare il tempo di fare cinque telefonate a quelle persone che potrebbero essere più in difficoltà durante il blues natalizio - consiglia Renzo Rozzini primario di Geriatria, della Fondazione Poliambulanza - Istituto Ospedaliero di Brescia - poiché le persone con un disagio spesso evitano le interazioni sociali, ma in parallelo questo allontanamento peggiora le sensazioni di solitudine e i sintomi di depressione».<p> <p>«Bisogna cercare di ricostruire nuovi rapporti, riattivare la vita sociale, ma allo stesso tempo cercare di far capire agli altri il proprio malessere» spiega Rozzini.<p> <p>NON È VERO CHE I SUICIDI AUMENTANO NEL PERIODO NATALIZIO  Nonostante il pensiero comune, nel corso degli anni gli studiosi hanno esaminato i tassi di suicidio e le visite al pronto soccorso psichiatrico, sfatando un mito perpetuato a lungo, ovvero che i suicidi raggiungano il culmine nel periodo natalizio.<p> <p> Uno degli studi più completi mai svolti fino ad ora, pubblicato negli Archives of General Psychiatry negli anni Ottanta, già aveva rilevato che le visite psichiatriche tendevano a calare nelle settimane prima di Natale per poi risalire. <p> <p>MOLTO PEGGIO IN PRIMAVERA  Per quanto riguarda i suicidi, la maggior parte degli studi, incluso uno della Mayo Clinic che ha esaminato un periodo di trentacinque anni, ha rilevato che non c’è praticamente alcuna relazione tra le vacanze e i suicidi. In realtà, il tasso di suicidi culmina in primavera, e non in inverno. Questo probabilmente perché la rinascita che segna la primavera accentua i sentimenti di disperazione in coloro che già ne soffrono. <p> <p>Al contrario, nel periodo natalizio la maggior parte delle persone con pensieri suicidi gode di un certo grado di protezione per la vicinanza, se pur percepita come subita, dei parenti. Quello che invece si verifica, secondo i dati del Center for Disease Control and Prevention, è un rialzo a gennaio: dal 1999 al 2013, la media giornaliera dei suicidi scende dal 90,2 per cento a novembre al 85,5 a dicembre, per poi risalire al 91,9 per cento a gennaio.<p> <p>Questo trend è stato confermato anche da un recente studio svedese pubblicato all’inizio di questo anno, in cui ricercatori del Karolinska Institute di Stoccolma hanno analizzato dati dal 2006 al 2015. <p> <p>Forse la depressione non aumenta prima di Natale perché le persone sfruttano le loro migliori strategie per affrontare le vacanze. E forse c’è una piccola magia natalizia, dopotutto.<p> <p> <p> <p> <p> <p><p> <p> <p><p> <p>", "time": "2018-12-14T06:00:00+01:00", "type": "scienza"}
{"title": " Stai tutto il giorno sui social? Prenderai decisioni sbagliate: ecco perché ", "url": "https://www.lastampa.it/2019/01/18/scienza/stai-tutto-il-giorno-sui-social-prenderai-decisioni-sbagliate-ecco-perch-0IlGGhhP56GgJY8nSzNMGJ/pagina.html", "review": "", "content": "<p> <p>L’uso compulsivo dei social network potrebbe essere in grado di alterare la nostra capacità di assumere decisioni, al pari di quanto fanno (in maniera già documentata) le droghe e il gioco d’azzardo? La scienza non ha ancora fornito risposte a sufficienza per dirimere la questione. Ma considerando l’uso crescente e sempre più diffuso che si fa dei social media, l’ipotesi non è da trascurare oggi, dopo aver raccolto le prime prove (preliminari) di quanto detto. Secondo una ricerca condotta dalla Michigan State University e pubblicata sul «Journal of Behavioural Addictions», infatti, anche l’uso compulsivo di smartphone e pc per rispondere alle email, dare un’occhiata alle notifiche di Facebook e aggiornare la timeline di Instagram può renderci meno sicuri al momento di assumere una decisione. Un’evidenza preliminare, che invita però «a considerare sul serio quelle che possono essere le conseguenze legate a un uso eccessivo dei social media», per dirla con i ricercatori. <p> <p>Più stai sui social, peggiori sono le decisioni che assumi <p> <p>Il loro lavoro è partito da 71 persone, coinvolte in un sondaggio per misurare il tempo trascorso su Facebook e la sua correlazione con la capacità di assumere decisioni. Un passaggio, quest’ultimo, verificato sottoponendole al Iowa Gambiling Task, un test usato da tempo dagli psicologi proprio per studiare l’abilità di una persona in diverse condizioni. Ai soggetti vengono presentati quattro mazzi di carte da gioco: due «buoni» e due «cattivi». <p> <p>L’esperimento <p> <p>Ogni mazzo contiene carte che comportano sia una vincita sia una perdita. Nei mazzi «buoni» la vincita è bassa, ma la perdita è minore. Negli altri, a fronte di possibili vincite più sostanziose, si corre il rischio di imbattersi in perdite ancora maggiori. Incrociando i dati, alla fine, è emersa una correlazione tra il maggiore tempo trascorso sul social network e l’assunzione di scelte peggiori. Un’evidenza che i cognitivisti da anni raccolgono ormai tra i tossicodipendenti e i giocatori d’azzardo patologici: come conseguenza di un deficit neurologico a livello della corteccia prefrontale, che si traduce nell’incapacità di rievocare emozioni relative a eventi passati: e dunque anche perdite in danaro, come in questo caso. <p> <p>I rischi quando non se ne può fare a meno <p> <p>È la prima volta che la comunità scientifica porta a galla conclusioni di questo tipo, che come tali dunque necessitano di conferme da altri studi. Ma alla luce del crescente utilizzo dei social media, di cui oggi fa uso una persona su tre, il messaggio è improntato alla cautela. «Non vi è dubbio che possano apportare un beneficio alla nostra vita, ma non è da trascurare quel lato oscuro che può celarsi quando non si è in grado di prenderne le distanze - afferma Dar Meshi, neuroscienziato cognitivo della Michigan State University e prima firma della pubblicazione -. Occorre indagare a fondo questo aspetto, per capire se anche quella dai social media può essere considerata una dipendenza». <p> <p>Le possibili conseguenze, riguardanti soprattutto i più giovani, vanno dall’alterazione del ciclo sonno-veglia al mutare della condivisione sociale offline. Fino al modificarsi di alcuni tratti caratteriali. È il caso di quelli che vengono definiti ritirati sociali, ovvero coloro che si chiudono in casa e che, nei casi più gravi, finiscono per isolarsi anche rispetto alla loro vita virtuale. <p> <p>Twitter @fabioditodaro <p> <p> <p> <p> <p> <p><p> <p> <p><p> <p>", "time": "2019-01-18T06:00:00+01:00", "type": "scienza"}
{"title": "Il distributore automatico casalingo che dice all’anziano quando deve prendere le sue medicine ", "url": "https://www.lastampa.it/2018/12/14/scienza/il-distributore-automatico-casalingo-che-dice-allanziano-quando-deve-prendere-le-sue-medicine-TD5anNIhuK8jNDciLCHWWM/pagina.html", "review": "", "content": "<p> <p>L’assunzione quotidiana di molti farmaci è la norma per molte persone. La difficoltà di ricordarsi quale farmaco prendere e farlo al momento giusto è spesso uno degli ostacoli all’aderenza terapeutica. Così, un gruppo di ricercatori del Politecnico di Milano ha ideato e brevettato un dispensatore di pillole intelligente, capace di erogare automaticamente le pillole e di segnalarne l’eventuale mancata assunzione.<p> <p>«Il distributore si chiama Mite» ci spiega il professore Manuel Roveri del Dipartimento di Elettronica, Informazione e Bioingegneria del Politecnico di Milano, ideatore e creatore del prototipo insieme al professor Cesare Alippi dello stesso dipartimento e all’ingegnere Gabriele Biscardi, loro collaboratore. «Un progetto di ricerca autofinanziato sul cui valore scientifico e sulla cui utilità crediamo molto».<p> <p>In Italia, l’11% degli ultra 65enni prende 10 o più farmaci, circa il 50% assume tra 5 e 9 farmaci, diversi gli uni dagli altri oppure somministrazioni ripetute dello stesso farmaco. La politerapia contribuisce alla scarsa adesione del paziente al trattamento prescritto, nella dose e nella modalità indicate, e anche alla scarsa persistenza, che è il tempo in cui il paziente continua a prendere la terapia, senza interruzioni. In altre parole, facilita la mancata aderenza alle terapie, che è un problema per pazienti e cittadini, per i suoi elevatissimi costi umani e spese che sarebbero evitabili. Nei paesi sviluppati, un paziente su due non è aderente: cambiare le cose avrebbe un impatto superiore a qualsiasi miglioramento terapeutico. <p> <p>«Mite è un dispositivo modulare, quindi personalizzabile al piano terapeutico di ciascuno, costituito da una matrice di sensori sui quali vengono installati vari alloggiamenti, variabili in numero e forma, per ospitare anche bustine, flaconcini o siringhe. I diversi sensori registrano la presenza dei vari alloggiamenti e ne riconoscono il contenuto» spiega il professor Manuel Roveri. Il controllo della corretta assunzione del farmaco da parte del paziente avviene attraverso l’analisi del peso dei farmaci in ogni alloggiamento. Quindi, «i led colorati sottostanti segnalano al paziente cosa deve fare nei vari momenti della giornata». Il team ha progettato e costruito tutta la componente sensoristica e l’algoritmo di funzionamento, l’hardware e il software di Mite, rendendolo in grado di gestire più terapie contemporaneamente (caratterizzate da diversi farmaci, periodicità e quantità).<p> <p>Tramite delle smart card, farmacisti, medici e parenti potranno programmare il dispositivo e monitorare la corretta assunzione di farmaci nelle modalità e nelle tempistiche previste dalla terapia. I passaggi successivi, molto facili da realizzare, saranno la dotazione di uno schermo, magari touch screen, per rendere l’oggetto interattivo e un pulsante di allarme per le emergenze.<p> <p>Il team ha già ottenuto qualche manifestazione di interesse. In attesa di poter avviare la produzione dell’invenzione brevettata, sta lavorando a nuove versioni, miniaturizzate e ingegnerizzate.<p> <p> <p> <p> <p> <p><p> <p> <p><p> <p>", "time": "2018-12-14T09:09:00+01:00", "type": "scienza"}
{"title": "Un Natale senza rinunce eppure salutare? Il segreto c’è e si chiama “compensazione”", "url": "https://www.lastampa.it/2018/12/17/scienza/un-natale-senza-rinunce-eppure-salutare-il-segreto-c-e-si-chiama-compensazione-R8ofdrGScflHRRrvktBQCK/premium.html", "review": "", "content": "<p> <p>Compensazione. E’ questa la parola magica in grado di farci trascorrere le vacanze natalizie senza rinunce e, soprattutto, senza sensi di colpa. Almeno secondo Paolo Soffientini, ricercatore dell’Unità di sviluppo tecnologico di proteomica e spettrometria di massa dell’Ifom (Istituto Firc di oncologia molecolare), abile batterista e «uomo della notte». La logica della compensazione è il pilastro del suo popolarissimo libro, «Cent’anni da leoni. Manuale per vivere a lungo senza rinunce» (edito... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "17 dicembre 2018", "type": "scienza"}
{"title": " Stretto e pericoloso legame fra carenza di udito e declino cognitivo ", "url": "https://www.lastampa.it/2019/01/18/scienza/stretto-e-pericoloso-legame-fra-carenza-di-udito-e-declino-cognitivo-QCT6W1Fb9cbApzN2E09T2O/pagina.html", "review": "", "content": "<p> <p>Non sentire bene costituisce un rischio per la salute cognitiva dell’individuo che, secondo numerosi studi, non curando il problema all’udito compromette anche le proprie capacità mentali, fino a vedere aumentato il rischio di declino cognitivo precoce, talvolta associato a demenza. Correre ai ripari diventa quindi ancora più importante e questa è anche una delle ragioni che hanno spinto l’Organizzazione Mondiale della Sanità (OMS) a istituire una giornata dell’udito, che si celebra ogni anno il 3 marzo, per sensibilizzare alla prevenzione della sordità e ai problemi di udito, promuovendo la salute dell’orecchio.<p> <p>Secondo l’Oms, 360 milioni di persone nel mondo, di cui 7 in Italia, convivono con una diminuzione della capacità uditiva, ma il numero è destinato a raddoppiare nei prossimi trent’anni. Secondo i dati della National Health and Nutrition Examination Survey, negli Stati Uniti più della metà dei settantenni e oltre l’80% degli ottantenni ha una perdita di udito da lieve a moderata o peggio. <p> <p>Ora due nuovi studi pubblicati di recente su una delle riviste Jama confermano l’associazione tra problemi di udito non trattati e un aumentato rischio di demenza, depressione, cadute e malattie cardiovascolari. Il primo, condotto alla John Hopkins su 154.414 adulti, mostra che problemi d’udito non trattati aumentano il rischio di sviluppare demenza del 50% e la depressione del 40% in soli cinque anni. Il secondo, sempre su una rivista Jama, associa l’ipoacusia a degenze in ospedale più lunghe, riospedalizzazioni e maggiori visite al pronto soccorso.<p> <p>Nel 2017, uno studio presentato alla conferenza internazionale dell’Alzheimer’s Association a Londra e condotto su 72 partecipanti seguiti per quattro anni, aveva mostrato prestazioni peggiori degli ipoacusici in test cognitivi di valutazione della velocità con cui vengono elaborate le nuove informazioni e della flessibilità nel modo di pensare ma anche una probabilità triplicata di avere una diagnosi di declino cognitivo lieve, condizione che spesso evolve in Alzheimer. I ricercatori stanno indagando anche in che misura l’ipoacusia è causa di questo declino cognitivo e quanto sia invece il risultato di cambiamenti cerebrali legati alla demenza. <p> <p> <p> <p> <p> <p><p> <p> <p><p> <p>", "time": "2019-01-18T06:00:00+01:00", "type": "scienza"}
{"title": " Calazio dell’occhio: perché si forma e che cosa si deve fare per eliminarlo ", "url": "https://www.lastampa.it/2019/01/21/scienza/calazio-dellocchio-perch-si-forma-e-che-cosa-si-deve-fare-per-eliminarlo-wAqQ7C9Ly0IkS7VJDM1KmK/pagina.html", "review": "", "content": "<p> <p>È un disturbo benigno e, come tale, nella maggior parte dei casi si risolve in tempi ragionevoli. Ciò non toglie che il calazio, oltre che comune, sia talora pure fastidioso. «Le forme più seccanti sono quelle che colpiscono la palpebra superiore», spiega Pasquale Troiano, direttore dell’unità operativa di oculistica dell’ospedale Fatebenefratelli di Erba (Como).<p> <p>DI CHE COSA SI TRATTA  «Nello spessore delle palpebre si trovano decine di ghiandole simili a quelle sebacee della cute, note con il nome di ghiandole di Meibomio. Queste producono il mebo, che contribuisce alla formazione della componente grassa delle lacrime - prosegue l’esperto, a capo del comitato tecnico-scientifico della Società Oftalmologica Italiana -. Quando il mebo diventa troppo denso, il dotto che porta il grasso all’esterno si ostruisce e genera una specie di ciste che denominiamo calazio, a cui si associa una notevole reazione infiammatoria, con il rigonfiamento di tutta la palpebra interessata. La diagnosi di calazio dev’essere fatta dal medico oculista poiché è necessario distinguerlo da altre alterazioni a carico delle palpebre al fine di impostare la terapia corretta». <p> <p>QUALI SINTOMI PROVOCA  «All’esordio, il calazio può dare dolenzia a causa della reazione infiammatoria. Trascorso qualche giorno la reazione infiammatoria scompare, la palpebra si sgonfia ma rimane la ciste che può dare sensazione di corpo estraneo: soprattutto se di grandi dimensioni e collocata nella palpebra superiore».<p> <p>ACCADE A CHI HA PREDISPOSIZIONE?  «Può dipendere da una predisposizione costituzionale, ma il calazio è spesso favorito da una dieta sbilanciata, caratterizzata dal frequente consumo di cibi ricchi di grassi: formaggi, salumi, dolci. Nei soggetti predisposti, modificando lo stile alimentare si può ridurre il rischio di formazione di nuovi calazi». <p> <p>COME SI INTERVIENE  «In fase acuta, cioè all’esordio del calazio, il trattamento si basa su pomate oftalmiche a base di cortisone che servono a ridurre la reazione infiammatoria prodotta dal calazio. Questo trattamento non dev’essere proseguito per più di 5 giorni. Dopo la risoluzione dell’infiammazione rimane l’ostruzione ghiandolare che può perdurare anche per vari mesi. Per aiutare la risoluzione del calazio è utile applicare impacchi caldi che fluidificano il mebo. Se il calazio non si risolve l’unica altra possibilità e la rimozione chirurgica della ghiandola ostruita».<p> <p>QUALI SONO I GESTI DA NON COMPIERE SE SI HA UN CALAZIO? <p> <p>«La cosa assolutamente da evitare e cercare di spremere il calazio, come se fosse un brufolo. Questa manovra è inefficace, dolorosa e può far aumentare l’infiammazione». <p> <p>Twitter @fabioditodaro <p> <p> <p> <p> <p> <p><p> <p> <p><p> <p>", "time": "2019-01-21T06:00:00+01:00", "type": "scienza"}
{"title": "C’è un legame tra freddo e cuore? Sì, il pericolo di infarto per i soggetti a rischio sale del 34% ", "url": "https://www.lastampa.it/2018/12/17/scienza/c-un-legame-tra-freddo-e-cuore-s-il-pericolo-di-infarto-per-i-soggetti-a-rischio-sale-del-tlwPFnJ6tLgeS92Kq8dEgO/pagina.html", "review": "", "content": "<p> <p>Sport sulla neve, festività e vacanze. I cardiologi svedesi lanciano l’allarme: d’inverno bisogna prestare un po’ di attenzione supplementare al cuore. Cibo, alcol e viaggi per raggiungere i familiari, poco sonno e freddo sono i responsabili del picco di infarti che si registra la notte tra il 24 e il 25 dicembre intorno alle 22. Lo mostra uno studio osservazionale, apparso sul British Medical Journal, frutto di un’analisi condotta su oltre 300mila casi di infarto del miocardio avvenuti tra il 1998 e il 2013 e contenuti nel registro delle unità coronariche svedesi «Swedeheart». La vigilia di Natale si registra un incremento del 37% di attacchi di cuore, mentre l’impennata si assesta su un +27% il giorno successivo e scende a +20% il 1 gennaio.<p> <p>Il freddo potrebbe avere un ruolo scatenante per eventi cardiovascolari nelle persone i cui vasi non sono perfettamente in salute: la vasocostrizione può provocare la rottura delle placche aterosclerotiche. Infatti, l’aumento di 8 gradi di temperatura riduce il rischio d’infarto del 3%. «Gli studi che indicano il freddo intenso come un possibile pericolo per cuore e vasi sono numerosi: una recente indagine svedese condotta su oltre 274.000 pazienti con problemi cardiovascolari seguiti nell’arco di 16 anni, pubblicata su Jama, ha dimostrato che nelle giornate con una temperatura al di sotto di 0°C il numero di infarti cresce» spiega Giuseppe Mercuro, Presidente della Società Italiana di cardiologia, il cui 79esimo congresso si è appena concluso a Roma. <p> <p>I cardiologi consigliano di evitare gli sforzi, come spalare la neve, in particolare la mattina. L’associazione fra fatica e temperature polari può essere un vero nemico per il cuore e aumentare fino al 34% il pericolo di un infarto. Meglio poi proteggersi dai malanni invernali, perché le infezioni respiratorie aumentano fino a 6 volte il pericolo di andare incontro a un attacco cardiaco. «Le giornate invernali fredde e di maltempo sono quelle in cui la probabilità di problemi cardiovascolari è massima. Il suggerimento è quello di ‘aggiustare’ dal cardiologo la terapia anticoagulante riducendo l’esposizione al freddo attraverso abbigliamento e riscaldamento adeguati».<p> <p>«Il meccanismo responsabile dell’aumento del rischio di attacco cardiaco dopo un’esposizione al freddo intenso è legato a molti fattori, tra cui il più importante è l’effetto di vasocostrizione indotto dalle basse temperature – osserva Ciro Indolfi, Presidente Eletto SIC - Il restringimento dei vasi sanguigni infatti potrebbe indurre una rottura della placca coronarica e provocare la formazione di un trombo. Se poi ci si aggiunge la fatica di spalare la neve, che aumenta molto la pressione arteriosa e fa salire il battito cardiaco oltre il 75% della frequenza cardiaca massima, il pericolo cresce ancora. Tutto questo è vero soprattutto in pazienti che non sono in perfette condizioni di salute o hanno numerosi fattori di rischio cardiovascolare, per esempio colesterolo alto, ipertensione, pregressi infarti. L’eventualità di un infarto inoltre è consistente specialmente se si sceglie di attività fisica al mattino, fra le 6 e le 10, quando la probabilità di eventi cardiovascolari è massima nell’arco delle 24 ore».<p> <p> <p> <p> <p> <p><p> <p> <p><p> <p>", "time": "2018-12-17T10:03:21+01:00", "type": "scienza"}
{"title": "Proteggere la salute sessuale: alimentazione e attività fisica aiutano benessere e fertilità ", "url": "https://www.lastampa.it/2018/12/18/scienza/proteggere-la-salute-sessuale-alimentazione-e-attivit-fisica-aiutano-benessere-e-fertilit-TVeSQ3W1i73Yf0IYnDGOmN/pagina.html", "review": "", "content": "<p> <p>«Focus On: Sexual Health» evento organizzato per il quinto anno consecutivo da FEA-Family Enrichment Association–Onlus in collaborazione con il FAST, Istituto di Filosofia dell’Agire Scientifico e Tecnologico dell’Università Campus Bio-Medico di Roma ha di recente messo al centro il tema della tutela e della promozione della salute sessuale e riproduttiva. <p> <p>Un evento, quindi, focalizzato soprattutto sui giovani, per invitarli a preservare la loro fertilità, un argomento spesso da loro non considerato con sufficiente importanza. Una leggerezza di cui potrebbero pentirsi amaramente, però, in età adulta quando decidono seriamente di metter su famiglia. <p> <p>INFERTILITA’ MASCHILE: ATTENZIONE ALL’INQUINAMENTO  <p> <p>«Obiettivo della Convention Giovanile, giunta quest’anno alla sua quinta edizione, era quello di fornire uno spazio di riflessione idoneo a supportare l’adolescente “ad apprendere relativamente agli aspetti cognitivi, emotivi, sociali, relazionali e fisici della sessualità” al fine di elaborare percorsi intellettuali atti a stimolare la sua volontà nel perseguire comportamenti indirizzati al raggiungimento di “uno stato di benessere fisico, emotivo, mentale e sociale” importante per la salute sessuale, come sostenuto dall’OMS» precisa Cleonice Battista ginecologa del Policlinico universitario Campus Biomedico di Roma.<p> <p>«La salute sessuale non si limita solo all’ importantissima dimensione biologica perché nella persona umana acquista un significato relazionale sempre specifico: se è collegato con l’amore interpersonale saprà esprimersi con diversi linguaggi senza isolare e deformare il linguaggio del corpo- approfondisce poi Vittoradolfo Tambone, Ordinario di Medicina Legale e Bioetica e Coordinatore del Servizio di Bioetica del Policlinico UCBM - Abbiamo voluto controllare questa ipotesi con un’indagine fatta su un campione di 400 studenti universitari del triennio iniziale che siamo andati a presentare proprio durante il convegno. Ne è emerso che secondo i ragazzi interpellati, il modo più importante di esprimere l’amore è la capacità di ascoltare e di accompagnare la persona amata facendo sentire la propria vicinanza, modalità lontana dalla visione erotizzata dell’amore».<p> <p>La fertilità si preserva puntando su un adeguato stile di vita   Condurre dall’adolescenza una vita poco regolata, trascurando attività fisica e corretta alimentazione, indulgendo nel consumo di alcol o non disdegnando il consumo più o meno occasionale di droghe può essere deleterio per la fertilità sia maschile sia femminile. «L’adolescenza rappresenta il periodo in cui la propria identità genetica e il tipo di alimentazione maggiormente influenzano l’adeguatezza del microbiota, ossia l’insieme dei microrganismi che albergano nell’addome di ciascun individuo.<p> <p> Da ciò la necessità di un’adeguata e ampia informazione che sappia contrastare gli effetti di una pubblicità spesso martellante, riducendo l’utilizzo a volte eccessivo di conservanti o comunque di composti che risultano inappropriati per quello che oggi viene chiamato il cervello enterico- precisa Giovan Battista Serra, Past Presidente della Società Italiana di Menopausa che spiega anche- L’attività fisica, se regolare e ben proporzionata, rappresenta una risorsa fondamentale per un buon equilibrio metabolico e per un adeguato sviluppo del sistema muscolo-scheletrico e vascolare.<p> <p> Sulle altre abitudini/stili di vita quelli più diffusi quali alcol e fumo hanno precise ricadute in una riduzione della fertilità e/o risultano associati /conseguenti a comportamenti sessuali a rischio. Sull’uso di droghe, l’ampio ventaglio di osservazioni consente di ritenere che tutte, da quelle considerate meno pericolose a quelle riconosciute come più dannose, quando abusate a lungo, possono produrre una riduzione diretta o indiretta delle capacità riproduttive». <p> <p><p> <p>  <p> <p> <p> <p> <p><p> <p> <p><p> <p>", "time": "2018-12-18T06:00:00+01:00", "type": "scienza"}
{"title": "Se ti piace il quartiere dove vivi, avrai una salute migliore ", "url": "https://www.lastampa.it/2018/12/19/scienza/se-ti-piace-il-quartiere-dove-vivi-avrai-una-salute-migliore-1aKtxTJOMkwuIKsDivmhzM/pagina.html", "review": "", "content": "<p> <p>Non si tratta di essere troppo esigenti e neppure di non guardare al sodo. Quello che si prova verso il luogo in cui si risiede è molto importante, tanto da influire sulla nostra salute. E in modo indipendente da una valutazione oggettiva del quartiere e anche di quando accade dentro le quattro mura domestiche. In altre parole, il senso di appartenenza alla zona dove si vive e la percezione di non ostilità hanno dei profondi effetti sul benessere e la salute di un individuo. Non essere, invece, soddisfatti porta a conseguenze del tutto simili a quelle derivanti dall’abitare in un quartiere disagiato.<p> <p>Lo sostengono i ricercatori dell’University College di Londra, dell’Università di Edimburgo e del Sussex in un lavoro pubblicato sulla rivista Health and Place e condotto su 11mila britannici con più di 50 anni già reclutati nello Studio Longitudinale Inglese sull’Invecchiamento ELSA (da English Longitudinal Study of Ageing).<p> <p> Per un periodo di 12 anni, ogni due anni, i partecipanti allo studio hanno risposto a dei questionari sulla propria salute e sulla percezione del proprio quartiere, inclusa la propria soddisfazione nel vivervi. <p> <p>L’insoddisfazione è stata misurata dai punteggi nelle risposte alle domande sul senso di appartenenza a un’area, sulla percezione di atti di vandalismo, della sicurezza, dell’affidabilità e della cordialità e disponibilità dei vicini.<p> <p>Alle valutazioni personali, quindi, i ricercatori hanno aggiunto le caratteristiche oggettive dell’area. La situazione del quartiere è stata valutata sulla base degli indici di deprivazione del Department for Communities and Local Government (DCLG) britannico, che considera dati come informazioni su reddito, occupazione, salute e disabilità, istruzione, barriere all’abitazione e ai servizi, criminalità.<p> <p>«Mentre sappiamo che gli anziani che risiedono in quartieri più oggettivamente svantaggiati hanno maggiori probabilità di avere una salute peggiore, i risultati mostrano che esiste una forte associazione anche con il modo in cui percepiscono l’area in cui vivono, indipendentemente dallo stato del quartiere e dalle circostanze individuali» ha spiegato Stephen Jivraj dell’Institute of Epidemiology &amp; Health dell’ateneo londinese. «Abbiamo esaminato le caratteristiche oggettive e soggettive del quartiere sulla salute e abbiamo scoperto che sono entrambe associate alla salute degli anziani, quindi pensare che il tuo vicinato sia di qualità più scadente potrebbe essere altrettanto grave quanto la scarsa qualità».<p> <p>Secondo gli autori - «il degrado del quartiere e la soddisfazione di chi vi abita influiscono sulla salute attraverso percorsi causali diversi» tanto che, scrivono nelle loro conclusioni, «entrambi potrebbero essere affrontati dai responsabili e decisori politici interessati a ridurre le disuguaglianze sanitarie attraverso iniziative basate sulle varie aree».<p> <p> <p> <p> <p> <p><p> <p> <p><p> <p>", "time": "2018-12-19T06:00:00+01:00", "type": "scienza"}
{"title": "Il batterio killer Chimaera terrorizza i pazienti. I medici: “Non trasmissibile da persona a persona”", "url": "https://www.lastampa.it/2018/12/18/scienza/il-batterio-killer-chimaera-terrorizza-i-pazienti-i-medici-non-trasmissibile-da-persona-a-persona-fnEA3fIWKcxQNudY0DCx1L/premium.html", "review": "", "content": "<p> <p>Forse è perché stato soprannominato «batterio killer» o perché i contagi sono avvenuti in ospedale, dove le persone vogliono sentirsi al sicuro. O forse perché ha ucciso 6 persone e ne ha infettate altre 16 solo in Veneto, anche se in un arco temporale abbastanza ampio, cioè 8 anni. Qualunque sia il motivo, il Mycobacterium chimaera sembra aver generato un’ondata di terrore. Tanto che ai centralini telefonici degli ospedali e dei laboratori privati di analisi, soprattutto in Veneto, sono comi... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "18 dicembre 2018", "type": "scienza"}
{"title": "Influenza con gastroenterite durante le feste? Consigli per gli adulti e per i bambini", "url": "https://www.lastampa.it/2018/12/20/scienza/influenza-con-gastroenterite-durante-le-feste-consigli-per-gli-adulti-e-per-i-bambini-h4Ua4Ms4iwtjxtOhmv6WzH/premium.html", "review": "", "content": "<p> <p>Come quasi ogni anno si prevede che il picco influenzale si raggiungerà per Capodanno. Per alcune persone il periodo natalizio potrebbe portare con sé anche febbre, dolori muscolari, starnuti e tosse. A volte l’influenza stagionale comporta purtroppo anche la comparsa di sintomatologia gastrointestinale come vomito e diarrea. «Quando si contrae il virus vero e proprio dell’influenza, ai sintomi classici, in un caso su 3, possono associarsi anche sintomi intestinali - spiega Adolfo Francesco A... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "20 dicembre 2018", "type": "scienza"}
{"title": " Tumore della prostata: l’intervento chirurgico allunga la vita, ma non è sempre necessario ", "url": "https://www.lastampa.it/2018/12/20/scienza/tumore-della-prostata-lintervento-chirurgico-allunga-la-vita-ma-non-sempre-necessario-tlm4Ex0i8XAOBTuz8iWjzO/pagina.html", "review": "", "content": "<p> <p>Una volta accertata l’esclusiva localizzazione nella ghiandola, oggi sono diverse le opportunità per trattare un tumore della prostata: a partire dalla rimozione chirurgica (prostatectomia radicale) fino ad arrivare alla sorveglianza attiva . <p> <p>Questa strategia di «attesa» permette di rinunciare in prima battuta all’intervento e di ricorrervi eventualmente in un secondo momento: soltanto nel caso in cui la malattia evidenzi segni di progressione. La seconda scelta - viene consigliata all’incirca in un nuovo paziente su tre - è talora possibile perché alcuni tumori della prostata, al pari di quelli della tiroide , crescono molto lentamente. Motivo per cui, soprattutto ai pazienti più anziani e con altri problemi di salute, viene consigliato di rinunciare all’intervento (spesso non privo di effetti collaterali) e di sottoporsi a un calendario più serrato di controlli. L’opportunità deve però essere fatta presente soltanto nei casi in cui la scelta della sorveglianza attiva non vada a intaccare le probabilità di sopravvivenza. Ma quando si può evitare (o rimandare) l’intervento senza mettere a repentaglio la salute di un uomo?<p> <p>Gli ultimi dati «premiano» la chirurgia  A riaprire il dibattito è uno studio pubblicato sul «New England Journal of Medicine», che ha osservato per quasi trent’anni - l’arruolamento è iniziato nel 1989 e s’è concluso nel 1999, mentre l’osservazione è durata fino al 2017- il decorso della malattia in 695 pazienti scandinavi: tutti con meno di 75 anni e colpiti da un tumore della prostata non diffusosi oltre la ghiandola, per metà operati e per metà monitorati nel tempo. Il lungo follow-up ha «premiato» la scelta dell’intervento. <p> <p>Vent’anni dopo la diagnosi, l’80 per cento del totale dei pazienti era deceduto (la quota più alta proveniva dal gruppo dei pazienti non trattati chirurgicamente). Ma tra coloro che erano stati operati, risultava ancora vivo il 24,8 per cento dei pazienti: rispetto al 16,1 per cento misurato nel gruppo di uomini a cui era stata indicata la vigile attesa. E in media la prostatectomia radicale è stata associata a un aumento medio di quasi tre anni della sopravvivenza e a una riduzione del numero di pazienti con malattia metastatica. <p> <p>«L’asportazione della prostata è associata a un miglioramento della sopravvivenza e a una riduzione del rischio di sviluppare metastasi nei pazienti affetti da un tumore della prostata clinicamente localizzato - afferma Francesco Montorsi, direttore dell’unità operativa di urologia dell’ospedale San Raffaele di Milano -. I pazienti che hanno un tumore della prostata a rischio intermedio o elevato e che hanno una lunga aspettativa di vita hanno una concreta possibilità di guarire con l’intervento chirurgico». <p> <p>Considerazioni che trovano d’accordo Francesco Porpiglia, alla guida dell’urologia dell’ospedale San Luigi di Orbassano (Torino). «Sapevamo che, nei dieci successivi alla diagnosi, la scelta di un’opzione piuttosto che di un’altra spesso non garantisce vantaggi in termini di sopravvivenza. Ma a distanza di tempo, il divario tra le due curve aumenta a favore dei pazienti che hanno subito un trattamento attivo». Un aspetto che conferma come il tumore della prostata cresca molto lentamente. E che spiega perché, nel confronto a breve termine, spesso non si osservano variazioni nel decorso della malattia, che invece possono comparire spostando più avanti il «traguardo» dell’osservazione. Tradotto: i decessi per tumore della prostata non si sono azzerati, ma possono comparire nel tempo se la scelta del trattamento non è stata adeguata.<p> <p>La qualità della diagnosi fa la differenza  La difficoltà - per urologi, radiologi e oncologi - sta nell’individuare la strategie di cura più adeguata per ogni paziente. La priorità è rappresentata dal controllo della malattia oncologica, anche se non irrilevante è la richiesta di molti uomini di non vedere compromessa la propria qualità di vita. A spaventarli, spesso, è il rischio di vedere intaccata la propria autonomia (incontinenza) e virilità (deficit erettile) come conseguenza dell’intervento chirurgico. Da qui l’opportunità di ricorrere alla sorveglianza attiva, che va però considerata come una strategia «flessibile»: ovvero passibile di variazione sulla base degli esiti degli esami di controllo regolari(dosaggio del Psa ogni tre mesi, visita con palpazione della ghiandola a cadenza semestrale e biopsia prostatica a un anno dalla diagnosi). <p> <p>«L’approccio oggi in uso è comunque differente da quello considerato nello studio e relativo agli anni ‘90 - dichiara Walter Artibani, direttore dell’unità operativa di urologia dell’azienda ospedaliero-universitaria di Verona e segretario generale della Società Italiana di Urologia -. La vigile attesa di cui si parla nello studio, non prevedeva un iter serrato di controlli, come si consiglia oggi ai pazienti a cui si consiglia la sorveglianza attiva». Al momento, si continua a discutere sui criteri che possono portare a caldeggiare questa scelta, piuttosto che l’intervento chirurgico. «Il dosaggio del Psa e la biopsia standard rischiano di non essere sufficienti a definire la scelta più appropriata - è il pensiero di Porpiglia -. Di fronte a valori sospetti, l’uso della risonanza magnetica multiparametrica e della biopsia mirata diventa indispensabile». In questo modo, come peraltro dimostrato da un’altra ricerca pubblicata nei mesi scorsi sul «New England Journal of Medicine», si ottengono diagnosi più accurate. E il ricorso alla risonanza prima della biopsia è d’aiuto nella differenziazione tra la diagnosi un tumore indolente (eventualmente gestibile con la sorveglianza attiva) e uno più aggressivo (da rimuovere in sala operatoria).<p> <p>Sorveglianza attiva: per chi e quando? A patto di essere quanto più accurati possibile al momento della diagnosi, dunque, la sorveglianza attiva non è destinata a scomparire dal ventaglio delle opportunità terapeutiche del tumore della prostata. «I numeri sono in crescita e noi continueremo a indicarla, ma la selezione dei pazienti è fondamentale: la sorveglianza o la terapia focale possono rappresentare la soluzione per chi ha un tumore poco aggressivo - prosegue Montorsi -. Le conclusioni di questo studio ci dicono che è sempre meglio operare un paziente che ha una prospettiva di vita pari almeno a dieci anni. Come tale non si intende soltanto l’adulto, ma anche un over 65 in buone condizioni. Oggi è un errore pensare che un paziente di 75 anni in salute possa evitare l’intervento, perché davanti a lui potrebbero esserci anche altri tre lustri di vita». Come limite del lavoro, occorre considerare che l’approccio al tumore della prostata è cambiato radicalmente, dalla metà degli anni ’90. <p> <p>All’epoca non si conoscevano il potenziale e i limiti del Psa , la risonanza magnetica non era disponibile, al pari della chirurgia robotica , che ha ridotto l’invasività della prostatectomia. In generale, l’aspettativa di vita era più breve e la qualità della vita dopo l’intervento meno considerata. «Oggi il tumore della prostata richiede la scelta di un trattamento cucito su misura del paziente - chiosa Porpiglia -. La scelta tra la sorveglianza attiva e l’intervento non spetta al paziente, con cui va invece condivisa dal team multidisciplinare di specialisti coinvolti nella gestione di questa malattia».<p> <p>Cosa sapere sulla prostata  Il ruolo della prostata è quello di fornire componenti fondamentali alla sopravvivenza e alla qualità degli spermatozoi. Motivo per cui alcune alterazioni della struttura e dello stato dell’organo possono influenzare la fertilità maschile. Il tumore non è l’unica malattia che può colpire la ghiandola: prostatiti (di origine infiammatoria) e ingrossamento della ghiandola (ipertrofia prostatica benigna) sono altre condizioni abbastanza frequenti. Filo conduttore è uno dei possibili sintomi delle tre condizioni: ovvero la difficoltà a urinare. Gli esperti consigliano una visita urologica a cadenza annuale a partire dai 50 anni, dal momento che un’adeguata prevenzione permette di scoprire (eventualmente) condizioni precoci e, come tali, più semplici da trattare.<p> <p>Twitter @fabioditodaro <p> <p> <p> <p> <p> <p><p> <p> <p><p> <p>", "time": "2018-12-20T06:00:00+01:00", "type": "scienza"}
{"title": "La sauna? Secondo uno studio finlandese vi farà un gran bene: abbassa i rischi cardiovascolari", "url": "https://www.lastampa.it/2018/12/27/scienza/la-sauna-secondo-uno-studio-finlandese-vi-far-un-gran-bene-abbassa-i-rischi-cardiovascolari-578PaYiqaXhiEYFC5KeHCK/premium.html", "review": "", "content": "<p> <p>Fare regolarmente la sauna abbassa il rischio di malattie cardiovascolari negli uomini e nelle donne con più di 50 anni. La conferma arriva da uno studio osservazionale, condotto su oltre 1600 persone di Kuopio in Finlandia tra il 1998 e il 2015, con età media di 63 anni. In chi fa regolarmente da 4 a 7 saune a settimana la mortalità per cause cardiovascolari si abbassa ad un terzo di quella delle persone che fanno solo una sauna. E gli eventi fatali calano all’aumentare del tempo speso in sa... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "27 dicembre 2018", "type": "scienza"}
{"title": "Malattie cardiovascolari: l’errore più grave? Prestare attenzione solo a eventi acuti o mortali", "url": "https://www.lastampa.it/2018/12/28/scienza/malattie-cardiovascolari-lerrore-pi-grave-prestare-attenzione-solo-a-eventi-acuti-o-mortali-3DQ8KQXV9mWgc6r8dsnICJ/premium.html", "review": "", "content": "<p> <p>Le malattie cardiovascolari rappresentano la prima causa di morte in Italia. Di fronte a uno dei più importanti problemi di sanità pubblica, si è portati a puntare tutte le attenzioni sugli eventi acuti: piuttosto che sulla prevenzione. Eppure, in molti pazienti, la malattia è già presente da anni: silente, ma non meno pericolosa. «Il fatto che quattro persone su dieci tra coloro che subiscono un infarto o un ictus nella fascia di età tra 35 e 64 anni muoia subito dopo l’inizio dei sintomi o ... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "28 dicembre 2018", "type": "scienza"}
{"title": " Limitazione di sale e grassi a tavola: buone notizie per gli over 65, le dosi consentite ora variano ", "url": "https://www.lastampa.it/2018/12/31/scienza/limitazione-di-sale-e-grassi-a-tavola-buone-notizie-per-gli-over-le-dosi-consentite-ora-variano-LooY2tBf2MKIZjf2gBnFrK/pagina.html", "review": "", "content": "<p> <p>A tavola non è più necessario «stare a stecchetto» con i grassi o nascondere la saliera, quando si è anziani. Le dosi consentite di sale e lipidi possono essere infatti un po’ meno risicate di quanto si supponeva in passato, perché l’effetto finale sul rischio cardiovascolare e metabolico non è negativo come si temeva. <p> <p>A riferirne sono i geriatri italiani, da cui anche le nuove soglie raccomandate per gli over 65. Sono ammessi fino a cinque grammi al giorno di sale e 40-50 grammi di lipidi: meglio se consumati attraverso il pesce o fonti vegetali come l’olio extravergine d’oliva e la frutta a guscio. Quanto alle proteine, resta invariata la raccomandazione di introdurne ogni giorno 1 grammo per ogni chilo di peso corporeo.<p> <p>Fino a un cucchiaino di sale al giorno  <p> <p>«Le ricerche più recenti indicano che una eccessiva restrizione di sodio può avere effetti negativi sulla resistenza all’insulina, i lipidi nel sangue e l’assetto neuro-ormonale - spiega Raffaele Antonelli Incalzi, ordinario di medicina interna al Campus Biomedico di Roma e presidente della Società Italiana di Gerontologia e Geriatria -. Si tratta di elementi che possono favorire le malattie cardiovascolari e l’insufficienza cardiaca e che potrebbero perciò controbilanciare le possibili conseguenze positive della riduzione di sale sulla pressione arteriosa». Gli studi segnalano che in uomini e donne over 70, in buona sal ute complessiva, il rischio cardiovascolare più basso possibile è attorno ai tre grammi di sodio al giorno. È come si si avesse di fronte una curva a «U», per cui la probabilità di disturbi cardiovascolari sale sia per quantità inferiori sia per dosi molto elevate di sodio. Peraltro, lo studio italiano «InChianti» ha confermato che livelli troppo bassi di consumo di sodio si associano a un incremento della mortalità, mentre un eccesso non pare altrettanto deleterio. Per tutti questi motivi, in anziani senza particolari condizioni che richiedano uno stretto controllo dell’introito di sodio, oggi si ritiene che non sia più necessario essere troppo rigidi nelle quantità di sale raccomandate agli over 65: va bene fino a un cucchiaino da tè, senza che ciò implichi un peggioramento significativo delle condizioni cardiovascolari né un incremento della mortalità a dieci anni. <p> <p>Via libera ai grassi (purché sani) <p> <p>I geriatri sono ora più permissivi anche con i grassi, purché si scelgano quelli giusti. «La dose giornaliera raccomandata di grassi è pari a 40-50 grammi e, se la fonte è vegetale, si può fare il pieno di acidi grassi mono e polinsaturi ottimi per ridurre il rischio cardiovascolare e metabolico - consiglia Antonelli Incalzi -. Anche il pesce, troppo spesso trascurato dalla dieta degli anziani, è una fonte ideale di grassi polinsaturi benefici per il cuore e non solo: un buon apporto di lipidi serve per mantenere una performance cognitiva adeguata ed è perciò utile per rallentare il declino cerebrale». Numerose ricerche hanno dimostrato che avere un buon apporto di acidi grassi polinsaturi è essenziale nella terza età. «L’obiettivo quindi, negli over 65, non deve essere la riduzione dei grassi in assoluto quanto piuttosto la sostituzione dei grassi saturi provenienti dagli alimenti di origine animale con grassi mono e polinsaturi di origine vegetale o dal pesce», conclude l’esperto.<p> <p>Twitter @fabioditodaro <p> <p> <p> <p> <p> <p><p> <p> <p><p> <p>", "time": "2018-12-31T06:00:00+01:00", "type": "scienza"}
{"title": " Trapianti, sempre più italiani donatori: ecco come si fa a diventarlo ", "url": "https://www.lastampa.it/2019/01/01/scienza/trapianti-sempre-pi-italiani-donatori-ecco-come-si-fa-a-diventarlo-hzuz6BGrkSQVzrJH70tsyL/pagina.html", "review": "", "content": "<p> <p>L’anno non è ancora concluso, ma ci sono tutte le premesse affinché sia positivo tanto quanto o maggiormente rispetto al 2017. Prosegue il momento d’oro dell’Italia nel campo dei trapianti, con Torino prima città per numero di interventi effettuati . Un successo che è sì dettato dalla scienza, ma soprattutto dalla sensibilizzazione e dalla generosità dei connazionali che non ci sono più e delle loro famiglie. <p> <p>Il trend dei donatori ha permesso di mantenere pressoché costante anche il numero dei trapianti effettuati: 1.672 i primi per un totale di 3.419 interventi condotti utilizzando organi prelevati da cadavere, fino al 30 novembre. E lo scenario appare incoraggiante in chiave futura, nonostante le opposizioni alla donazione, pari al 28,8 per cento dei decessi, siano rimaste costanti negli ultimi due anni (i tassi più bassi in Trentino Alto Adige, quelli più elevati in Puglia). <p> <p>Cresce a passo sostenuto infatti il numero delle dichiarazioni di volontà registrate nei 5.804 Comuni abilitati (per quasi 54 milioni di residenti corrispondenti) dal 2012, dove a oggi quasi 2,8 milioni di italiani hanno già comunicato l’assenso al prelievo degli organi una volta accertata la morte.<p> <p>Oltre 3.400 trapianti effettuati nel 2018  Nel consueto briefing con la stampa di fine anno, il Centro Nazionale Trapianti (Cnt) ha comunicato i dati relativi all’attività del 2018 . Le statistiche non comprendono le procedure portate a termine durante il mese corrente, ma la fotografia è già di per sé sufficiente a confermare le buone notizie emerse nell’ultimo biennio. A fronte di 2.638 accertamenti di morte effettuati e di 1.672 donatori (1.714 l’anno passato), s’è fatto ricorso alla generosità di 1.373 di loro (rispetto ai 1.437 dell’intero 2017) per andare a curare malattie complesse a carico di reni, fegato, pancreas, polmone e cuore (3.419 i trapianti effettuati). <p> <p>Quella dei trapianti, è la storia di una sinergia vincente, che oggi permette all’Italia di essere seconda soltanto alla Spagna per numero di interventi effettuati. Da una parte c’è l’attività di sensibilizzazione condotta sulla cittadinanza, per far capire quanto sia importante per una persona continuare a vivere grazie a un gesto che di fatto «prolunga» anche la vita di un donatore. <p> <p>Dall’altra la continua ricerca di nuove soluzioni, al fine di aumentare il numero di organi utilizzabili: dal progressivo innalzamento dell’età dei donatori (reni e fegato oggi si prelevano anche da novantenni) al ricorso ai trapianti «cross over» (se ci sono almeno due coppie disposte alla donazione, ognuna con un donatore e un paziente in attesa di trapianto di rene, ma incompatibili).<p> <p>Le liste di attesa  Favorendo questo connubio, gli esperti puntano a ridurre la portata delle liste di attesa. I dati relativi al 2018 dicono che, al 30 novembre, erano 8.765 gli italiani in attesa di un trapianto: 6.521 per un rene, 1.014 per un fegato, 747 per un cuore, 384 per un polmone, 246 per un pancreas e 11 per un intestino. Il calo, rispetto al 2017, ha riguardato soltanto i pazienti in attesa per un rene (erano 6.683 lo scorso anno) e il pancreas (262 alla fine del 2017). In leggero aumento invece i numeri relativi al fegato (da 989), al cuore (si partiva da 741) e al polmone (da 354). Le modalità di inserimento in una lista di attesa - nelle ultime statistiche, si calcola che per il 2,7 per cento si tratta di pazienti pediatrici - variano. <p> <p>Ci si può iscrivere in due centri (uno della propria Regione) per andare incontro a un trapianto di rene, mentre occorre scegliere un solo centro (liberamente, su tutto il territorio nazionale) se si è candidati a uno degli altri trapianti (fegato, cuore, polmone, pancreas). <p> <p>Due soltanto i poli autorizzati a effettuare il trapianto di intestino: il policlinico Sant’Orsola di Bologna e l’Ospedale Papa Giovanni XXIII di Bergamo (per i pazienti pediatrici). È il Centro Nazionale Trapianti a «incrociare» le disponibilità di organi con le richieste che giungono dai diversi centri, mettendo così in rete strutture distanti anche migliaia di chilometri. Ecco perché l’organo di una persona deceduta a Palermo può finire a Padova, se è lì che si individua il paziente compatibile in attesa. E viceversa.<p> <p>Come diventare donatori?  Oltre ai registri attivi ormai da diversi anni nei Comuni, ci sono altre quattro opportunità per manifestare la volontà di donare i propri organi, una volta che non si è più in vita. Si può chiedere l’apposito modulo alla propria Asl, compilarlo e lasciarlo in loro possesso. Oppure si può scaricare il «tesserino blu» del Ministero della Salute, per poi compilarlo e custodirlo nel portafoglio. Infine l’iscrizione all’Associazione Italiana per la Donazione di Organi, tessuti e cellule (Aido), al pari della scrittura delle proprie volontà su un foglio bianco (firmato, datato e portato sempre con sé) sono sufficienti a compiere il nobile gesto nel momento in cui la nostra vita sarà giunta al capolinea.<p> <p>Twitter @fabioditodaro <p> <p> <p> <p> <p> <p><p> <p> <p><p> <p>", "time": "2019-01-01T06:00:00+01:00", "type": "scienza"}
{"title": " In vacanza con i vostri bambini: 10 regole da seguire perché tutto vada liscio ", "url": "https://www.lastampa.it/2019/01/01/scienza/in-vacanza-con-i-vostri-bambini-regole-da-seguire-perch-tutto-vada-liscio-74sYU3MCmTge0YEE0qWgdN/pagina.html", "review": "", "content": "<p> <p>«Muoversi con la famiglia è una gioia e al rientro ci si ritrova tutti cresciuti». Parola di Emanuela Iacchia, psicologa dell’età evolutiva e psicoterapeuta. Quando si parte per una vacanza o anche solo un lungo fine settimana, il rischio è di ritornare a casa stravolti, scontenti e più stressati di prima. Affinché tutto possa andare per il verso giusto, meglio tenere a mente alcuni suggerimenti. La prima, elementare, regola riguarda i bambini più piccoli, cui non andrebbero stravolti gli orari del sonno e dei pasti. Dagli otto anni in poi, invece, il bambino ha acquisito una consapevolezza tale da capire cos’è una trasgressione e da saperla gestire. Abbiamo chiesto a Emanuela Iacchia dieci regole salva-vacanze per chi viaggia con bambini.<p> <p>1. Non stravolgere le regole di casa  Il buon comportamento va sempre insegnato e mantenuto anche in viaggio. Piccoli strappi possono essere concessi ma mai, ad esempio, consentire ai bambini di correre nei corridoi dell’hotel, anche se altri lo fanno. In questo caso, si può leggere tutti insieme le norme dell’hotel, parlarne insieme e spiegare che tutti hanno diritto al risposo e alla quiete. <p> <p>Se la villeggiatura è a casa dei nonni e, ad esempio, la nonna dice che “tutti i bambini possono mangiare davanti alla tv”, si spieghi che “questa è la regola della nonna” ma al rientro a casa torneranno a valere le regola di sempre.<p> <p>2. Tutti devono divertirsi  Non esagerare nel far divertire i più piccoli a tutti i costi o, viceversa, nel concentrarsi unicamente sulle esigenze degli adulti e degli adolescenti. La giornata deve soddisfare tutti quanti e si deve tenere in considerazione, in modo equilibrato, il benessere di mamma e papà e dei figli. Solo così, a sera, tutti saranno contenti.<p> <p>3. I genitori siano coerenti  Bisogna cercare di evitare contrapposizioni sul da farsi. Se il papà insiste per fare una tappa e visitare una località interessante, mentre la mamma vuole proseguire e pernottare nella città successiva, i bambini proveranno un senso di disagio. Ne va del clima della vacanza.<p> <p>4.Non improvvisare  Ciò è vero in particolare se si viaggia con altre famiglie. I bambini sanno adattarsi molto bene. Tuttavia, un itinerario preciso e l’aver concordato prima di partire destinazione, tappe, luoghi da visitare e dove fermarsi a mangiare e pernottare, aiuta molto e tranquillizza i bambini.<p> <p>5. Non escludere alcune attività separate  I bambini sentono quando i genitori considerano un ambiente sicuro. Quindi, passeranno volentieri del tempo a giocare con altri bambini al baby club, se c’è un simile servizio nella località di villeggiatura, e ciò consentirà a mamma e papà di sciare qualche ora o di fare una camminata in montagna. <p> <p>6. Il tempo della calma.  La vita è spesso molto frenetica; in vacanza tutto va preso con calma. Se ci si prende qualche giorno di pausa, meglio rallentare e prevedere del tempo libero da impegni per stare insieme a bere un tè, chiacchierare, farsi delle coccole.<p> <p>7. Sì alla sorpresa, no all’imprevisto  Cercare di preparare il bambino a quello che vivrà: “chissà come sarà stare in montagna?”, “come sarà dormire in una camera nuova?”. Dormire in un nuovo ambiente, infatti, può essere difficoltoso per alcuni bambini, che faticheranno ad addormentarsi. Il genitore deve essere molto flessibile nell’adattarsi e comprendere le nuove necessità del figlio.<p> <p>8. Non partire all’ultimo minuto  Partire in anticipo significa evitare eventuali tensioni che guastano il viaggio di inizio e fine vacanza. Lo stress e la pressione dovuta alla fretta (“fai veloce” “dai, sbrigati”) scatenano nei bambini più oppositivi capricci e resistenze.<p> <p>9. Fare l’album  Stampare le foto, invece di archiviarle nel computer, e fare un album da sfogliare al rientro per ripercorre insieme alcuni momenti della vacanza. Ciò regala ai bambini opportunità di elaborazione e di crescita.<p> <p>10. Portare qualche oggetto da casa  Consente di mantenere il legame con il noto mentre si compie un passo in avanti. Il viaggio infatti può essere un’occasione di crescita. A seconda dei casi, può diventare una prova di buona educazione, di civiltà, di rispetto dei bisogni degli altri, di condivisione. Insomma, un momento d’oro per la famiglia.<p> <p> <p> <p> <p> <p><p> <p> <p><p> <p>", "time": "2019-01-01T06:00:00+01:00", "type": "scienza"}
{"title": "I successi del 2018 nella lotta ai tumori: è stato l’anno d’oro dell’immunoterapia", "url": "https://www.lastampa.it/2019/01/02/scienza/i-successi-del-nella-lotta-ai-tumori-stato-lanno-doro-dellimmunoterapia-LqduKcDyjio3WG3ecWvAFN/premium.html", "review": "", "content": "<p> <p>Nel campo della lotta ai tumori l’anno appena trascorso ha rappresentato la definitiva consacrazione dell’immunoterapia. Ai sempre più importanti risultati raggiunti sul campo delle sperimentazioni cliniche, ad ottobre il Nobel per la Medicina è stato assegnato ai due scienziati -Tasuku Honjo e James P. Allison- che con le loro ricerche hanno cambiato il modo di guardare il cancro. Se negli ultimi anni il principale successo ha riguardato il melanoma, ora anche altri tumori -in primis quello ... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "02 gennaio 2019", "type": "scienza"}
{"title": " Sla, ecco il farmaco cannabinoide efficace contro gli spasmi muscolari ", "url": "https://www.lastampa.it/2019/01/02/scienza/sla-ecco-il-farmaco-cannabinoide-efficace-contro-gli-spasmi-muscolari-9b5grkXfwUUE0T34RhGQ2H/pagina.html", "review": "", "content": "<p> <p>La cannabis terapeutica è efficace nel ridurre la spasticità e altri sintomi correlati nei pazienti con malattie del motoneurone (MND), come la SLA. È questo il risultato di un importante studio multicentrico tutto italiano appena pubblicato sulla rivista Lancet Neurology relativo a un nuovo farmaco cannabinoide, a base di derivati dalla Cannabis Sativa, recentemente approvato per il trattamento sintomatico della spasticità nella sclerosi multipla.<p> <p>LO STUDIO <p> <p> I ricercatori hanno reclutato 59 pazienti maggiorenni affetti da malattie del motoneurone con evidenti sintomi di spasticità. Sono stati suddivisi in due gruppi: in 29 hanno ricevuto il nuovo farmaco e in 30 un placebo. <p> <p>«Abbiamo somministrato per 6 settimane cannabinoidi in spray che contenevano una stessa parte di tetraidrocannabinolo (THC) e di cannabidiolo (CBD) e i pazienti potevano accedere liberamente, secondo la loro tolleranza, a 12 spruzzi giornalieri» spiega uno degli autori dello studio, il neurologo Gabriele Mora direttore scientifico dell’IRCCS Maugeri di Milano e responsabile del Centro SLA di quell’istituto. In una seconda fase, a entrambi i gruppi è stato somministrato il farmaco. <p> <p>I RISULTATI <p> <p> «Dopo sei settimane di trattamento abbiamo rilevato nei pazienti trattati con il farmaco cannabinoide un miglioramento significativo dei sintomi correlati alla spasticità rispetto ai pazienti trattati con placebo» afferma Nilo Riva, primo autore del lavoro, dell’ospedale San Raffaele di Milano. Oltre alla minor spasticità, altri risultati includono la riduzione del dolore causato dalla rigidità e dagli spasmi e una migliore qualità del sonno. <p> <p>«Uno studio importante visto che, malgrado i progressi della terapia genica, a oggi, dobbiamo occuparci soprattutto della sintomatologia di questa malattia: dalla disfagia, ossia la difficoltà nella deglutizione, alla conseguente scialorrea, emissione di saliva in eccesso, alla ventilazione polmonare, alla labilità emotiva. Per un paziente che, in una certa fase del decorso, diventa immobile in un letto», ha concluso Mora, «che la qualità del sonno migliori è certamente importante».<p> <p>LA RICERCA <p> <p> L’impiego di farmaci derivati dalla cannabis per queste patologie è ancora più interessante, spiegano dal San Raffaele, visti i risultati di alcune ricerche recenti svolte sul modello animale della SLA, secondo cui i cannabinoidi sarebbero in grado di rallentare la perdita delle capacità motorie e aumentare la sopravvivenza degli animali trattati, agendo quindi in funzione neuroprotettiva.<p> <p>Per quanto riguarda le ricadute sui pazienti, «sempre più la ricerca sulla SLA è focalizzata all’identificazione di meccanismi patogenetici e potenziali bersagli terapeutici», dice il direttore scientifico di Maugeri, Mario Melazzini, ammalato di SLA, «ma nel contempo, grazie anche a ricerche come questa, si cerca di gestire i sintomi legati alla malattia con un miglioramento della qualità della vita. La lotta alla Sla è un gioco di squarda». Come è stato anche questo studio multicentrico, supportato da Fondazione Italiana di Ricerca per la Sclerosi Laterale Amiotrofica (AriSLA) e frutto di una collaborazione tra più centri di eccellenza come l’Irccs Ospedale San Raffaele, l’Irccs Maugeri di Milano, l’Università di Padova, l’Università di Pavia e il Centro Clinico Nemo di Milano.<p> <p> <p> <p> <p> <p><p> <p> <p><p> <p>", "time": "2019-01-02T06:00:00+01:00", "type": "scienza"}
{"title": "I malati di tumore dimagriscono? Non sempre. Quando e perché si tende all’obesità sarcopenica", "url": "https://www.lastampa.it/2019/01/03/scienza/i-malati-di-tumore-dimagriscono-non-sempre-quando-e-perch-si-tende-allobesit-sarcopenica-v8XLSsnQYUF72A9cDFuirJ/premium.html", "review": "", "content": "<p> <p>Chi riceve una diagnosi di tumore sa che molto probabilmente dovrà fare i conti, oltre che con il dolore, i cambiamenti fisici, le incertezze legate alla prognosi e alla paura dell’eventuale metastatizzazione, anche con l’eccessiva perdita di peso che non di rado sconfina nella cosiddetta cachessia neoplastica. La malnutrizione nel paziente oncologico non è dovuta solo al fatto che non si alimenta abbastanza, a causa dell’angoscia della propria malattia, ma si palesa anche a causa dell’infiam... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "03 gennaio 2019", "type": "scienza"}
{"title": " Trans, gay e bisex più a rischio di autolesionismo: ecco perché ", "url": "https://www.lastampa.it/2019/01/04/scienza/trans-gay-e-bisex-pi-a-rischio-di-autolesionismo-ecco-perch-Ztkie6BXDxtQVF5diQ3KaI/pagina.html", "review": "", "content": "<p> <p>Le minoranze sessuali (tans, gay, bisex) sono più a rischio di commettere un atto pericoloso per la propria vita? Sì, almeno leggendo le conclusioni di uno studio pubblicato sulla rivista «Jama Pediatrics» e come tale focalizzato sugli adolescenti. I ricercatori dell’Università di Milano Bicocca hanno realizzato una metanalisi - ovvero una revisione degli studi già presenti in letteratura, 35 in questo caso - per giungere alla conclusione che mette nero su bianco una tendenza che sociologi, psicologi e psichiatri avevano registrato già da qualche anno.<p> <p>Transgender più a rischio <p> <p>Il suicidio è la seconda causa di morte tra gli adolescenti, a livello mondiale. Nonostante fosse già nota questa tendenza da parte delle minoranze sessuali, per la prima volta è stata compiuta una più precisa valutazione dell’entità del fenomeno negli adolescenti «Lgbt». <p> <p>Dall’analisi, condotta su quasi 2,5 milioni di adolescenti (12-20 anni) di ambo i sessi, gli studiosi sono giunti a registrare un rischio suicidario superiore fino a tre volte rispetto a quello rilevato tra coetanei eterosessuali. La valutazione del rischio di tentato suicidio è stata analizzata anche all’interno di ogni gruppo di minoranza sessuale. I dati dimostrano che gli adolescenti transgender (in totale in Italia sono cinquantamila, considerando pure gli adulti) sembrano i più afflitti dal fenomeno, seguiti dai bisessuali e dagli omosessuali.<p> <p>Un messaggio per chi si occupa di sanità e istruzione <p> <p>I fattori di rischio più noti per suicidio sono: tentativi di suicidio precedenti, una storia di malattia psichiatrica, specialmente depressione, psicosi, alcuni disturbi di personalità. E ancora: essere vittime di bullismo, abuso e trauma infantile. «Tra questi - spiega Ester di Giacomo, psichiatra e dottoranda in neuroscienze dell’Università di Milano-Bicocca, prima firma della pubblicazione - la sessualità e le problematiche legate sono state indagate, in particolare, in relazione ad abuso e identità di genere. Quest’ultima fa parte dell’«io» e contribuisce al pieno sviluppo di un essere umano adulto. Anche se le sue radici affondano nell’infanzia, l’orientamento di genere si esprime pienamente durante l’adolescenza, soprattutto a causa dell’inizio del desiderio sessuale». <p> <p>I teenager omosessuali, bisessuali e transgender sono generalmente a più alto rischio di isolamento, esposizione alla violenza, e stigmatizzazione, sia autoinflitta che inflitta da pari o familiari. «Dati tali risultati - chiosa Massimo Clerici, direttore della scuola di specializzazione in psichiatria - una maggiore consapevolezza ad opera dell’opinione pubblica e un adeguato sostegno centrato su sforzi di inclusione dovrebbero essere obiettivi dei piani progettuali nelle aree della pubblica istruzione e della sanità».<p> <p>In Italia quattromila morti per suicidio ogni anno <p> <p>Secondo i dati Istat più recenti in Italia si registrano ogni anno circa quattromila morti per suicidio. Di questi, nel 2015, 344 avevano meno di 30 anni di cui 13 meno di 15 anni. I giovani deceduti per suicidio rappresentano quindi il dieci per cento di tutte le morti per tale causa. Anche se i casi di mortalità per suicidio sono più elevati tra gli anziani, è tra i giovani che rappresenta anche a livello mondiale la seconda causa di morte (il 13 per cento di tutti i decessi tra i giovani di età compresa tra i 15 e i 29 anni). Il Nord-Est registra il tragico primato dell’area geografica più colpita, meno a rischio le regioni meridionali.<p> <p>Twitter @fabioditodaro <p> <p> <p> <p> <p> <p><p> <p> <p><p> <p>", "time": "2019-01-04T06:00:00+01:00", "type": "scienza"}
{"title": " Arrivano i mega pranzi, come fare a non ingrassare? Puntate di più sulla frutta ", "url": "https://www.lastampa.it/2018/12/24/scienza/arrivano-i-mega-pranzi-come-fare-a-non-ingrassare-puntate-di-pi-sulla-frutta-RYilHIYPcdhHQeTIIBE1hL/pagina.html", "review": "", "content": "<p> <p>Parola chiave: contenersi. Ma senza rinunciare alla convivialità. Perché si sa, a Natale si fa festa anche attorno alla tavola. <p> <p>Il messaggio della nutrizionista Stefania Ruggeri è chiaro: non ha senso rinunciare al cenone della vigilia o rovinarsi il pranzo di Natale per l’ansia delle calorie di troppo, meglio preoccuparsi di seguire una sana alimentazione tutto l’anno. «Insomma, non è Natale ogni giorno e si può rimediare a qualche strappo alla regola che chi più chi meno ci concederemo nei giorni di festa» precisa la ricercatrice del Crea-Alimenti e Nutrizione.<p> <p>A NATALE NO ALLE GRANDI ABBUFFATE   Tra pandori, torroni, panettoni e pranzi e cene in famiglia più abbondanti del solito, le feste natalizie ci mettono effettivamente a dura prova. Se l’ansia di ingrassare non deve tenerci lontano dai banchetti, possiamo però cercare di non esagerare pur non rinunciando ai piaceri del palato. Come?<p> <p>Evitando le grandi abbuffate e rendendo più “leggero” il menu della festa. «Partire per esempio con un antipasto che preveda verdure e frutta di stagione può essere un modo per non abbuffarsi, perché le fibre favoriscono il senso di sazietà». Ruggeri consiglia quindi di iniziare i pasti delle feste con piatti colorati e sani – misticanza con melograno, frutta secca e mele, oppure finocchi con arance e melograno – e solo dopo di portare a tavola gli alimenti di tipo proteico e i carboidrati. «In generale consiglio tutto l’anno di partire con il piede giusto, quindi di iniziare i pasti con un bel mix di frutta e verdura» puntualizza la ricercatrice, che nel libro “Mamma, che fame” (Sonzogno, 2018) spiega che questo è in fondo anche uno stratagemma per farla mangiare ai giovanissimi.<p> <p>A tal proposito, anche la Società italiana di pediatria preventiva e sociale raccomanda di dare alla frutta un ruolo di primo piano sulle tavole imbandite a festa, per non far mancare ai bambini e alle bambine un giusto apporto di fibre, vitamine e sali minerali, oltre tutto – puntualizza la Sipps – arance, mandarini, mele, pere, melograni apportano anche un tocco di colore e allegria.<p> <p>PER NON DIRE NO AI PIATTI DELLA TRADIZIONE, MENO PANE, FORMAGGI, SALUMI E SALSE IPERCALORICHE  Per rendere più leggera la tavola delle feste, meglio rinunciare alle salse ipercaloriche per prediligere il condimento a base di olio extra vergine di oliva e spezie e sostituire la maionese con una salsa allo yogurt.<p> <p>E per lasciar spazio ai piatti della tradizione, meglio non appesantirsi mangiando pane, salumi e formaggi. «Rinunciare al pane e ai bis è un modo per gustare i sapori della festa senza un sovraccarico calorico» commenta Ruggeri. «In fondo il pane è un alimento che apporta calorie ma non è gourmet: meglio quindi dare spazio al primo, per esempio ai cappelletti in brodo come da tradizione, e lasciare il pane nel cestino». <p> <p>E si vuole gustare anche il dolce, meglio evitare quelli troppo elaborati, quindi chi aspetta il Natale per mangiare il pandoro o il panettone lo scelga senza farciture. E senza strafare: si consideri che una fettina piccola (100 grammi) di panettone, meno grasso del pandoro, apporta circa 330 calorie.<p> <p>Infine, poco alcol e tanta acqua. «È importante bere molta acqua perché aiuta la digestione e lo smaltimento delle tossine, quindi l’attività di intestino, reni, fegato» spiega la nutrizionista.<p> <p>COME CORRERE AI RIPARI  Se stare alla larga dalle grandi abbuffate (anche alcoliche) è un saggio consiglio valido tutto l’anno, è innegabile che nei giorni di festa si mangia qualcosina in più. «Nessun problema se subito dopo si corre ai ripari – sottolinea Ruggeri – . Questo vuol dire che se le portate del cenone e del pranzo di Natale hanno messo a dura prova il fegato, nei giorni successivi è bene adottare alcune strategie che consentono di rimettere in sesto il nostro organismo. E per la “remise en forme” degli organi è consigliabile un’alimentazione pesco-vegetariana . Il 26 dicembre allora, se si sta a casa, si può optare per un brodo vegetale».<p> <p>Un’alimentazione a base di cereali integrali, legumi, frutta, verdura e pesce «migliora la funziona epatica, abbassa colesterolo e trigliceridi messi un po’ in subbuglio dall’eccesso di grassi e zuccheri dei pasti natalizi». Si tratta in fondo di mangiare «bene e buono», sottolinea Ruggeri, «togliendo dal menu post-festa i salumi, la carne, i formaggi». <p> <p>È importante però affiancare a una sana alimentazione anche un po’ di attività fisica. Per cui – anche senza andare in palestra durante le vacanze – via libera a passeggiate, a piedi o in biciletta, e alla corsa. «Insomma – conclude la nutrizionista del Centro di ricerca per gli alimenti e la nutrizione – se subito dopo i pasti delle feste si ripristina uno stile alimentare corretto, abbinato all’esercizio aerobico, nessuna paura dei chili di troppo».<p> <p> <p> <p> <p> <p><p> <p> <p><p> <p>", "time": "2018-12-24T06:00:00+01:00", "type": "scienza"}
{"title": "I bambini e gli orari delle feste: se vogliono restare alzati, dite di sì. E i regali? La magia sta nella carta", "url": "https://www.lastampa.it/2018/12/21/scienza/nella-bambini-carta-gli-orari-delle-feste-se-vogliono-restare-alzati-dite-di-s-e-i-regali-la-magia-sta-DQMv6Bk67UIZgD1kt8drPM/premium.html", "review": "", "content": "<p> <p>Giornate fitte di impegni e di incontri, le festività sono per i più piccoli un’occasione ghiotta per passare del tempo con amici e parenti, infrangere le regole di ogni giorno e confrontarsi con gli altri. A volte, le tensioni possono avere il sopravvento, a discapito del bambino. Come comportarsi per godersi le feste? Lo abbiamo chiesto alla pedagogista Francesca Romana Grasso, fondatrice di Edufrog, che parte da una premessa, semplice solo in apparenza: «Tutto sta nel conoscere il bambino ... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "21 dicembre 2018", "type": "scienza"}
{"title": "Appendicite: meglio il bisturi, oppure i farmaci?", "url": "https://www.lastampa.it/2018/12/21/scienza/appendicite-meglio-il-bisturi-oppure-i-farmaci-pccI9AdaxEbjhJjziANgsJ/premium.html", "review": "", "content": "<p> <p>Appendicite: esiste un’alternativa al bisturi? Trattandosi di un’infiammazione che spesso ha origine batterica, il ricorso agli antibiotici è un’opportunità. Ma la scelta del trattamento non spetta al paziente e soprattutto rischia di non essere parimenti soddisfacente. Evitare il ricorso in prima battuta alla chirurgia può infatti determinare un tasso di secondi ricoveri più elevato, con un aumento della spesa sanitaria. Queste sono le conclusioni di uno studio condotto da un gruppo di ricer... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "21 dicembre 2018", "type": "scienza"}
{"title": "Il regalo migliore per la psiche del bambino? Qualcosa che sviluppi la sua immaginazione", "url": "https://www.lastampa.it/2018/12/24/scienza/il-regalo-migliore-per-la-psiche-del-bambino-qualcosa-che-sviluppi-la-sua-immaginazione-XmOrxXNfLqQ7xOBDwLTy4J/premium.html", "review": "", "content": "<p> <p>L’ultima corsa affannata per completare i regali di Natale. Inevitabile che, in queste ore, il primo pensiero voli ai bambini. Cosa regalare, cercando di non essere banali e di non ingolfare case che spesso risultano già colme di oggetti? Nell’era del digitale, il quesito ha spinto finanche l’American Academy of Pediatrics a intervenire. Secondo gli esperti statunitensi, la consuetudine del dono natalizio, dovrebbe contribuire «all’acquisto di giochi che aiutino l’immaginazione, la fantasia e... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "24 dicembre 2018", "type": "scienza"}
{"title": " L’erbetta che manda in visibilio i gatti? La scienza studia come usarne le proprietà per la cura dei tumori ", "url": "https://www.lastampa.it/2018/12/26/scienza/lerbetta-che-manda-in-visibilio-i-gatti-la-scienza-studia-come-usarne-le-propriet-per-la-cura-dei-tumori-FSOx8LxJKrt8QRKx1ncaoJ/pagina.html", "review": "", "content": "<p> <p>Dalla ricerca di base sulla chimica dell’erba gatta, quella che fa impazzire i mici di casa, potrebbero venire suggerimenti interessanti anche per altre piante, eventualmente di interesse farmacologico.<p> <p>Sappiamo che gli effetti euforizzanti e inebrianti di questa pianta, la Nepeta cataria, sono dovuti ad una sostanza chiamata nepetalattone. Ora, un team di scienziati del dipartimento di Chimica biologica del John Innes Centre di Norwich nel Regno Unito ha pubblicato sulla prestigiosa rivista «Nature Chemical Biology» un lavoro che svela il meccanismo di produzione di questo metabolita secondario, che appartiene alla classe degli iridoidi e che svolge una funzione difensiva per la pianta Nepeta. Il composto eccitante viene prodotto con un processo in due step mai osservato in precedenza, a livello di micro-ghiandole localizzate nella parte inferiore delle foglie, e prevede il coinvolgimento non di uno ma di due enzimi. <p> <p>«Pensiamo di usare i meccanismi scoperti per arrivare a creare composti utili che possono essere utilizzati nel trattamento di malattie come il cancro» ha detto il primo autore dello studio, Benjamin Lichman.<p> <p>«Il lavoro è una ricerca di base elegante e robusta e che potrà essere certamente utile in prospettiva nello studio di piante di interesse farmacologico, che contengano alcaloidi indolici e iridoidi» ci spiega Renato Bruni docente di Botanica e Biologia farmaceutica del Dipartimento di Scienze degli Alimenti e del Farmaco dell’Università di Parma. <p> <p>Il professor Bruni spiega come sia ipotizzabile che «gli stessi processi enzimatici scoperti nella Nepeta possano essere coinvolti in altre piante». Gli autori dello studio citano ad esempio la vinca rosea (Catharanthus roseus), detta anche pervinca del Madagascar, che produce la vincristina e la vinblastina, molecole dalle note proprietà antitumorali. <p> <p>Questi alcaloidi sono contenuti in alcuni farmaci per il trattamento delle leucemie, dei linfomi, e dei tumori solidi come il cancro al seno e al polmone. Sono però molecole molto grandi e complesse, difficili da sintetizzare: vengono estratti dalle piante che coltivate appositamente (da una tonnellata se ne estraggono pochi grammi). «Conoscere i meccanismi con le piante li producono consentirebbe, con un intervento biotecnologico, di potenziarne ad esempio la sintesi» spiega Bruni. E magari, un giorno, arrivare a produrli in laboratorio.<p> <p> <p> <p> <p> <p><p> <p> <p><p> <p>", "time": "2018-12-26T06:00:00+01:00", "type": "scienza"}
{"title": "Feste natalizie e riposo: ecco come riuscire a non trascurare il nostro sonno quotidiano", "url": "https://www.lastampa.it/2018/12/25/scienza/feste-natalizie-e-riposo-ecco-come-riuscire-a-non-trascurare-il-nostro-sonno-quotidiano-9IhkyOzvddURvCKrX8ppQL/premium.html", "review": "", "content": "<p> <p>Natale mette a dura prova anche il sonno, perché tra eccessi a tavola, brindisi con colleghi, amici e familiari, e il tirar tardi in compagnia si rischia di dormire meno e male. Il consiglio di Luigi Ferini Strambi, direttore del Centro Medicina del sonno dell’Ospedale San Raffaele di Milano, è dunque «non esagerare». «Il punto è che nel periodo natalizio, come accade in altri periodi vacanzieri, spesso ci troviamo in condizione di privazione di sonno: non dormiamo cioè a sufficienza. Il moti... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "25 dicembre 2018", "type": "scienza"}
{"title": "Il corno d’avorio dell’unicorno: per gli antichi aveva poteri eccezionali contro i veleni mortali", "url": "https://www.lastampa.it/2018/12/25/scienza/il-corno-davorio-dellunicorno-per-gli-antichi-aveva-poteri-eccezionali-contro-i-veleni-mortali-pl1tXHEuNgDsc3SvDFYRJN/premium.html", "review": "", "content": "<p> <p>Di tutti gli animali leggendari dell’arte, del folklore e della letteratura, l’unicorno è quello con la maggiore presa sulla nostra immaginazione. Se centauri, idre, chimere e altre creature favolose appaiono evidenti invenzioni e «pastiches» fra parti anatomiche di umani e animali, l’unicorno ci fa quasi fantasticare sulla sua reale esistenza. Forse anche perché, durante i secoli, è circolato in lungo e in largo il preziosissimo corno d’avorio a lui attribuito: bianco e lucente, attorcigliat... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "25 dicembre 2018", "type": "scienza"}
{"title": "In che modo il raffreddore dei bambini dipende dal microbiota nasale", "url": "https://www.lastampa.it/2018/12/26/scienza/in-che-modo-il-raffreddore-dei-bambini-dipende-dal-microbiota-nasale-hPkTCC45iHvmtxEm5WqInK/premium.html", "review": "", "content": "<p> <p>I raffreddori dei bambini non sono tutti uguali. L’impatto che hanno e il decorso temporale dipendono infatti dalla tipologia di batteri che «colonizzano» le alte vie respiratorie dei nostri figli. La spiegazione, ottenuta dagli scienziati e descritta sulle colonne dell’«European Respiratory Journal», suggerisce che le infezioni meno persistenti sono quelle virali. Mentre più difficile è curare un’infezione batterica determinata da una sola specie (da streptococco o Moraxellaceae) o da più di... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "26 dicembre 2018", "type": "scienza"}
{"title": " Così un fascio laser “brucia” le cellule tumorali del cervello ", "url": "https://www.lastampa.it/2018/12/27/scienza/cos-un-fascio-laser-brucia-le-cellule-tumorali-del-cervello-Lh03BOnY2wrStd8s4IfazJ/pagina.html", "review": "", "content": "<p> <p>Sperimentata con successo -per la prima volta in Europa- una nuova tecnica in grado di «bruciare» le cellule tumorali a livello cerebrale sfruttando un fascio di luce.<p> <p> La termoterapia interstiziale laser, questo il nome dell’innovativa procedura, è stata utilizzata all’Istituto Neurologico Carlo Besta di Milano per trattare due pazienti con particolari metastasi al cervello. Risultato? Minori complicanze, ridotto numero di giorni in ospedale e una migliore possibilità di intervento rispetto alla chirurgia tradizionale.<p> <p>PER TRATTARE TUMORI CEREBRALI, PRIMARI E METASTATICI  Da diverso tempo una delle strategie chirurgiche per eliminare le tracce di alcuni tumori prevede l’utilizzo di fasci di onde per «bruciare» le cellule cancerose. Una di queste è la termoterapia interstiziale laser, una tecnica che permette di trattare tumori cerebrali, primari e metastatici, non facilmente raggiungibili con la chirurgia convenzionale, di piccole e medie dimensioni. In particolare si tratta di una sonda di fibra ottica, posizionata in maniera estremamente precisa nell’area del cervello da trattare, capace di erogare energia sotto forma di fascio di luce. Quando il laser viene attivato la temperatura dell’area interessata aumenta in modo da bruciare il solo tessuto tumorale.<p> <p>IL SUCCESSO SU DUE PAZIENTI  A beneficiare del nuovo trattamento -prima volta in Europa- sono stati due pazienti di Milano. Una donna, affetta da tumore al seno con metastasi cerebrali e un uomo con tumore al rene con metastasi al cervello che gli impedivano di muovere regolarmente un arto superiore. <p> <p>«Prima di effettuare il trattamento - spiega la dottoressa Cecilia Casali, membro dell’equipe medica dell’U.O. di Neurochirurgia- attuiamo un’attenta valutazione del paziente, grazie a un team multidisciplinare che coinvolge neurochirurghi, neurologi, neuro-oncologi e neuroradiologi, sentendo anche il parere di alcuni neurochirurghi statunitensi, esperti di questa metodica. Effettuiamo, inoltre, un accurato imaging pre-operatorio avvalendoci dell’aiuto dei fisici sanitari. L’utilizzo della risonanza magnetica nel corso della procedura di ablazione ci consente di monitorare con precisione il trattamento, ottenendo un’ablazione precisa nell’area di interesse e riducendo al minimo il rischio di danni potenziali al tessuto sano circostante. L’applicatore laser viene poi rimosso e la piccola incisione viene chiusa con una sutura veramente minimale».<p> <p>MINORE IMPATTO SUL PAZIENTE E MIGLIORE QUALITÀ DI VITA  I vantaggi di questo nuovo metodo sono diversi, primo fra tutti il minor impatto per il paziente: la nuova procedura infatti richiede un’incisione di soli 2 millimetri sul cuoio capelluto, prevede un unico punto di sutura e pochi minuti per la sua attuazione e riduce sensibilmente i giorni di degenza (dai 4-5 previsti dalla neurochirurgia tradizionale ad 1), l’utilizzo prolungato della terapia cortisonica, l’insorgenza di recidive e i costi per il Sistema Sanitario. Vantaggi concreti che per i primi due pazienti trattati si sono tradotti in un miglioramento della qualità di vita.<p> <p>E ADESSO SERVONO CENTRI D’AVANGUARDIA  Attenzione però a pensare che la tecnica sia un qualcosa che diventerà subito di routine. Di fondamentale importanza è la preparazione dei centri: «L’Istituto Neurologico Carlo Besta – spiega il professor Francesco DiMeco, Direttore del Dipartimento di Neurochirurgia- è all’avanguardia nel trattamento delle neoplasie cerebrali. Tratta infatti il maggior numero di tumori cerebrali in Italia ed è stato scelto, a livello europeo, quale centro leader di questa innovativa tecnologia. Ritengo che l’innovazione sia tale solo se il contesto sanitario è pronto a riceverla. E sono convinto, oggi più che mai, che un’innovazione terapeutica come il laser mininvasivo di ablazione, per trasformarsi in un reale e concreto servizio al paziente debba essere erogata da strutture idonee, che posseggano il giusto livello di esperienza nella gestione della malattia, dove sia stato definito un percorso di cura chiaro e trasparente, in grado di orientare sia gli operatori sanitari coinvolti che i pazienti e i caregivers al massimo livello di appropriatezza. Questo per mantenere alto il livello di efficacia, qualità e sostenibilità delle cure».<p> <p>@danielebanfi83 <p> <p> <p> <p> <p> <p><p> <p> <p><p> <p>", "time": "2018-12-27T06:00:00+01:00", "type": "scienza"}
{"title": " Studio italiano rivoluziona tecniche contro beta talassemia: taglia e cuci sul Dna per rimuovere difetto genetico ", "url": "https://www.lastampa.it/2019/01/21/scienza/studio-italiano-rivoluziona-tecniche-contro-beta-talassemia-taglia-e-cuci-sul-dna-per-rimuovere-difetto-genetico-O7XI1bLZuEz74RwUI0urVI/pagina.html", "review": "", "content": "<p> <p>Nuove incoraggianti conferme riguardano la possibilità di ricorrere alla terapia genica per curare la beta talassemia. In un futuro non molto lontano, la condizione, che in Italia conta oltre settemila pazienti (soprattutto al Sud e nelle Isole) e che può essere soltanto tenuta sotto controllo attraverso le trasfusioni di sangue o il trapianto di midollo osseo, potrebbe trovare una risposta nella possibilità di «tagliare» e «cucire» il Dna per rimuovere il difetto genetico alla base di una malattia. In questo modo, intervenendo su bambini e adolescenti, si potrebbe avere una strategia di cura efficace e soprattutto risolutiva (opportunità che le trasfusioni non offrono), in grado di preservare la qualità di vita dei pazienti.<p> <p>Terapia genica per la beta talassemia <p> <p>A confermare l’ipotesi è l’esito del primo trial clinico di terapia genica per la beta talassemia realizzato sia in pazienti adulti sia pediatrici, i cui risultati sono stati pubblicati oggi sulla rivista «Nature Medicine». <p> <p>Nello studio italiano, firmato da un pool di ricercatori del San Raffaele di Milano (col sostegno di Fondazione Telethon), sono stati coinvolti nove soggetti di diversa età (tre adulti, tra adolescenti e tre bambini) affetti da forme di beta talassemia gravi: che come tali richiedevano il ricorso a frequenti trasfusioni. Su di loro, i ricercatori hanno utilizzato una tecnica di terapia genica simile a quella già impiegata per altre malattie rare del sangue: come ADA-SCID (il cui trattamento è diventato il primo farmaco salva-vita di terapia genica approvato al mondo), leucodistrofia metacromatica e sindrome di Wiskott-Aldrich . <p> <p>Hanno cioè provveduto a raccogliere le cellule staminali dal sangue periferico, per poi inserire al loro interno una copia funzionante del gene della beta-globina (quello difettoso nelle persone malate), utilizzando come vettore un virus della stessa famiglia dell’Hiv, svuotato del suo contenuto infettivo e trasformato in un «mezzo di trasporto» per la terapia. In seguito, le cellule staminali «corrette» sono state re-infuse nei pazienti direttamente nelle ossa, così da favorire il loro attecchimento nel midollo.<p> <p>Maggiori benefici se si interviene in giovane età <p> <p>A distanza di oltre un anno dalla fine del trattamento (i soggetti adulti sono stati trattati per primi, ormai quasi tre anni fa), la terapia è risultata sicura ed efficace. In tre dei quattro pazienti più giovani si è raggiunta la totale indipendenza dalle trasfusioni di sangue, mentre nei pazienti adulti si è ottenuta una significativa riduzione della loro frequenza.<p> <p> Soltanto uno dei bambini trattati non ha riportato effetti positivi sul decorso della malattia (i ricercatori stanno ora cercando di capirne il motivo). «I risultati raccolti finora dimostrano la sicurezza e la maggiore efficacia della terapia genica in questo contesto - spiega Giuliana Ferrari, a capo dell’unità di ricerca sul trasferimento genico nelle cellule staminali dell’Istituto San Raffaele Telethon per la terapia genica (SR-Tiget) -. Dal momento che la malattia compromette in modo progressivo l’integrità del midollo osseo, intervenire in giovane età permette di ottenere risultati migliori».<p> <p> Oltre al fattore età, un altro elemento chiave è emerso dall’efficienza del «trasferimento genico»: ovvero la capacità dei vettori virali di inserire con successo nelle cellule dei pazienti il gene terapeutico. «In malattie complesse come la beta talassemia può giocare un ruolo importante, ecco perché la messa a punto di protocolli innovativi, capaci di massimizzare l’efficacia dei vettori, è una delle nostre priorità», conclude l’esperta.<p> <p>Ancora qualche anno per un’eventuale nuova cura <p> <p>La beta talassemia, o anemia mediterranea, è una malattia genetica che impedisce di produrre una componente chiave dell’emoglobina, la proteina dei globuli rossi che trasporta l’ossigeno nel sangue, che nelle forme più gravi costringe ogni mese ad affrontare trasfusioni di sangue e trattamenti per rimuovere il ferro che si accumula nell’organismo. Lo studio italiano aggiunge un tassello di conoscenza in più a un filone di ricerca - nell’arco di pochi anni potrebbe diventare una realtà diffusa, in ambito terapeutico - che ha già dato alcuni risultati incoraggianti. La novità, in questo caso, è data dal coinvolgimento anche di pazienti in età pediatrica. Un altro riscontro positivo era emerso durante la scorsa primavera, da un lavoro pubblicato sul «New England Journal of Medicine» che aveva visto il coinvolgimento di 22 adulti (statunitensi, francesi, australiani e tailandesi). Anche in quel caso il ricorso alla terapia genica aveva permesso loro di evitare il frequente ricorso alle trasfusioni di sangue. <p> <p>Twitter @fabioditodaro <p> <p> <p> <p> <p> <p><p> <p> <p><p> <p>", "time": "2019-01-21T17:35:09+01:00", "type": "scienza"}
{"title": " Palpitazioni, alopecia e peluria in zone nuove: le tristi novità da affrontare in menopausa ", "url": "https://www.lastampa.it/2019/01/22/scienza/palpitazioni-alopecia-e-peluria-in-zone-nuove-le-tristi-novit-da-affrontare-in-menopausa-63FBLE5N4zgWXTH3vB2hLM/pagina.html", "review": "", "content": "<p> <p>Ciclo irregolare, secchezza vaginale, insonnia, irritabilità, vampate di calore e sudorazione notturna. Questi sono i primi segnali della menopausa alle porte. Una fase fisiologica che segna la fine dell’età fertile e determina una serie di cambiamenti che possono causare disagio o malessere, «a cui però non bisogna rassegnarsi».<p> <p> «La menopausa non è una malattia» rassicura il ginecologo Stefano Lello, segretario della Società italiana di ginecologia della terza età (SIGiTE). «E i segnali di disagio, se intensi, non vanno sottovalutati ma affrontati. Per questo raccomandiamo di consultare il ginecologo e, in base all’esito di accurati controlli, valutare l’opportunità di iniziare la terapia ormonale sostitutiva o la necessità di visite specialistiche: da cardiologo, dermatologo, neurologo… a seconda dei sintomi che più impattano sulla qualità della vita della donna». <p> <p>LEGGI ANCHE: MENOPAUSA, SOLUZIONI PER I DISTURBI (NANNI)  <p> <p><p> <p>UNA TAPPA FISIOLOGICA CHE PERÒ PUÒ ALTERARE LO STATO DI BENESSERE <p> <p>Nel corso della menopausa aumenta infatti il rischio di avere a che fare con alcuni disturbi e malattie che possono compromettere il benessere psicofisico: ipertensione e palpitazioni, alopecia (perdita di capelli) e riduzione del trofismo cutaneo, dolori articolari e osteoporosi... E già a partire dal periodo del climaterio, che precede la menopausa vera e propria e può essere più o meno lungo, le famose caldane, gli sbalzi d’umore, il calo della libido e i dolori durante i rapporti sessuali possono interferire con la quotidianità. Una quotidianità che può essere segnata dunque da una maggior vulnerabilità fisica e psico-emotiva.<p> <p>LEGGI ANCHE: MENOPAUSA, TERAPIA SOSTITUTIVA (DI TODARO)  <p> <p>IMBARAZZO, FRUSTRAZIONE E UMORE INSTABILE <p> <p>Con l’avanzare dell’età, il fisiologico calo del livello di estrogeni (gli ormoni sessuali femminili) innesca i famigerati sintomi neurovegetativi tipici della menopausa: improvvisa sensazione di calore intenso, palpitazioni e tachicardia, sbalzi della pressione arteriosa, disturbi del sonno. E le vampate di calore con conseguente sudorazione (anche abbondante) possono causare imbarazzo, disagio e frustrazione tali da interferire con le relazioni sociali. <p> <p>Il nuovo assetto ormonale impatta anche sul benessere emotivo e sul tono dell’umore: meno estrogeni significa (anche) livelli più bassi di serotonina, il cosiddetto ormone del buonumore. «E così non c’è da stupirsi se molte donne, durante la menopausa, sperimentano un’improvvisa instabilità emotiva» spiega Stefano Lello, del Dipartimento Salute Donna e Bambino - Fondazione Policlinico Gemelli di Roma.<p> <p>LEGGI ANCHE: ETA’ DELLA MENOPAUSA IN BASE AL CIBO (NANNI)  <p> <p>PELLE SECCA, RUGHE E PANCETTA <p> <p>Durante questa fase della vita, la donna può avere la sensazione di invecchiare più rapidamente osservando pronunciati cambiamenti nel proprio corpo e dovendo fronteggiare anche affaticamento e disturbi della concentrazione e della memoria riconducibili al calo degli estrogeni. «La menopausa può essere infatti caratterizzata dall’aumento di peso e, in particolare, dall’incremento di grasso a livello addominale». In altre parole, è piuttosto comune metter su un po’ di pancetta. Del resto, la carenza di estrogeni condiziona, insieme all’età, un rallentamento del metabolismo in generale. Ma non solo: «la riduzione degli ormoni femminili favorisce anche l’invecchiamento cutaneo» precisa il ginecologo. Perché questi ormoni influenzano la produzione di collagene ed elastina, oltre che l’idratazione cutanea.<p> <p>LEGGI ANCHE: SECCHEZZA VAGINALE, I RIMEDI CI SONO (ARCOVIO)  <p> <p>INFARTO, ICTUS E OSTEOPOROSI <p> <p>Non è poi da sottovalutare, anzi, che quando calano gli estrogeni la donna è più esposta al rischio cardiovascolare (infarto cardiaco, ictus cerebrale, ipertensione). Fino alla menopausa, infatti, le donne hanno un rischio cardiovascolare inferiore a quello degli uomini perché «gli estrogeni prodotti dalle ovaie garantiscono un migliore quadro lipidico nel sangue e una vasodilatazione delle arterie». In altre parole, «la donna che è già in menopausa presenta un rischio aumentato di malattia cardiovascolare rispetto a una coetanea che non è ancora in menopausa» precisa Lello.<p> <p>La carenza di estrogeni impatta anche sulla salute delle ossa, che col passare dell’età diventano più fragili e più vulnerabili al rischio di frattura. «L’osteoporosi, cioè la riduzione della resistenza e della massa ossea, con conseguente aumento del rischio di avere una frattura, è una malattia infatti correlata all’età, e i bassi livelli di estrogeni tipici della post menopausa concorrono a ridurre progressivamente la quantità e la qualità del tessuto osseo perché alterano il meccanismo alla base del suo rinnovamento».<p> <p>LEGGI ANCHE: INVERTIRE MENOPAUSA E RINGIOVANIRE OVAIE (ARCOVIO)  <p> <p>MENOPAUSA: ADDIO ALLA VITA SESSUALE? <p> <p>Se i sintomi vasomotori, tipici della carenza estrogenica, e i disturbi del sonno che ne conseguono, sono definiti sintomi a breve termine perché tendono a comparire in prossimità della completa cessazione della produzione ormonale da parte delle ovaie per poi scomparire nel tempo; invece altri disagi con il passare degli anni potrebbero peggiorare. Per esempio l’irritazione vaginale e la secchezza.<p> <p>«La secchezza vaginale è un sintomo tipico della (post)menopausa - spiega il ginecologo - e con il passare del tempo può creare una situazione di dispareunia, cioè di dolore durante i rapporti sessuali, che alla lunga può distogliere la donna dall’avere rapporti con il partner. Vi si aggiunge poi il calo della libido legato alla riduzione del testosterone e degli estrogeni». Ma entrare in menopausa non significa dire addio alla propria vita sessuale. <p> <p>Ancora una volta allora, Lello raccomanda di parlarne con la ginecologa o il ginecologo di fiducia per individuare il rimedio più efficace per preservare al meglio il proprio stato di salute e prevenire – anche grazie a corretti stili di vita – eventuali disagi.<p> <p>Come viene sottolineato infatti nelle «Raccomandazioni mediche per la donna in menopausa» della Sigo (Società italiana di ginecologia e ostetricia), l’incontro con il medico può rappresentare una grande opportunità: quella di iniziare un percorso diagnostico, preventivo e terapeutico, che deve prevedere indagini e rimedi diversi, anche in funzione delle differenze individuali in termini di patologie e di bisogni.<p> <p> <p> <p> <p> <p><p> <p> <p><p> <p>", "time": "2019-01-22T06:00:00+01:00", "type": "scienza"}
{"title": " Sete di perfezionismo e paura del giudizio: così aumenta il rischio di avvicinarsi all’alcol ", "url": "https://www.lastampa.it/2019/01/23/scienza/sete-di-perfezionismo-e-paura-del-giudizio-cos-aumenta-il-rischio-di-avvicinarsi-allalcol-kwijVnA2MI8y1x6k68n1pN/pagina.html", "review": "", "content": "<p> <p>Cercare di essere costantemente all’altezza delle aspettative può portare a bere eccessivamente. La necessità di gestire le emozioni negative, quelle derivanti dal bisogno di presentarsi agli altri in un certo modo e di nascondere le proprie imperfezioni, può spingere i perfezionisti verso la bottiglia. Una predisposizione non indotta invece dalla semplice spinta a voler essere perfetti. <p> <p>Lo mostra un lavoro canadese apparso sulla rivista Journal of Research in Personality che ha indagato il legame tra perfezionismo e abuso di alcol, una relazione ambigua dal momento che, in genere, i perfezionisti tendono a non bere molto, ma quando bevono hanno mediamente più problemi degli altri. <p> <p>Il perfezionismo. Il perfezionismo, definito dalla professoressa Roz Shafran dell’UCL di Londra come «un’eccessiva dipendenza della valutazione di sé́ dall’inseguimento e dal raggiungimento di standard personali esigenti e autoimposti», può diventare un problema. In particolare, se gli standard molto elevati che l’individuo si autoimpone non vengono raggiunti, a risentirne pesantemente è l’autostima e la percezione che l’individuo ha del proprio valore. Se poi sono raggiunti, gli obiettivi vengono generalmente adattati al rialzo. Per sfuggire a questa pressione costante, l’alcol può sembrare un utile alleato contro la frustrazione perenne di non essere e fare abbastanza bene.<p> <p>«La relazione tra perfezionismo e psicopatologia è nota, ma molto complessa, anche perché il perfezionismo è un costrutto psicologico multidimensionale e, infatti, ci sono diversi strumenti utilizzabili per la sua valutazione e anche delle sottoscale» spiega la professoressa Maria Grazia Strepparava del dipartimento di medicina e chirurgia dell’Università di Milano Bicocca. Un perfezionista rimugina sul fatto di dover essere perfetto e all’altezza degli standard ideali che esso si è auto imposto per non provare un costante senso di inadeguatezza. <p> <p>Alle aspettative che nutre verso se stesso si aggiungono quelle altrui. Ad esempio, un perfezionista può pensare e fare di tutto per dover essere perfetto altrimenti «è una catastrofe» o perché altrimenti «l’altro mi giudica»: «Una doppia polarità, una rivolta verso l’interno e una verso l’esterno – commenta la professoressa – aspetti che possono essere presenti contemporaneamente e possono diventare problematici se portano a comportamenti disfunzionali». <p> <p>Lo studio. I partecipanti allo studio, 263 bevitori giovani adulti, con un’età media di 27 anni e per la maggioranza donne (80%), hanno risposto quotidianamente per tre settimane a dei questionari per valutare perfezionismo, stati emotivi, motivi del bere e problemi indotti dall’alcol, come ad esempio trascurare le proprie responsabilità, litigare, assumere comportamenti rischiosi e rovinare rapporti personali. Ne è emersa una relazione tra un particolare aspetto del perfezionismo e problemi con l’alcol.<p> <p> A contare sono, infatti, le preoccupazioni dovute al bisogno di nascondere comportamenti imperfetti per presentarsi al meglio agli altri al fine di ottenerne l’approvazione. Il non riuscirvi porta a stati d’animo negativi come la vergogna e la rabbia e, quindi, al consumo di alcol per farvi fronte. «Il ricorso all’alcol è qui una forma di evitamento per non sentire le emozioni negative che tutto ciò impone» spiega la professoressa Strepparava.<p> <p> «Dopotutto, questa è una delle due principali spinte nei giovani al consumo di bevande alcoliche, di cui ricercano a volte l’effetto disinibente altre quello “anestetizzante”. L’importante, per individuare situazioni problematiche come il consumo eccessivo, è capirne la motivazione». <p> <p> <p> <p> <p> <p><p> <p> <p><p> <p>", "time": "2019-01-23T06:00:00+01:00", "type": "scienza"}
{"title": " Ristoceutica: la giusta associazione fra cibi ci mette al riparo dai disturbi cardiovascolari ", "url": "https://www.lastampa.it/2019/01/24/scienza/ristoceutica-la-giusta-associazione-fra-cibi-ci-mette-al-riparo-dai-disturbi-cardiovascolari-2P9pUBkyFO71SyuxlX6owI/pagina.html", "review": "", "content": "<p> <p>Un piatto di orecchiette d’orzo ricco di beta-glucano, con rape e cavolo condite con olio extravergine d’oliva ad alto contenuto di polifenoli: ecco il piatto funzionale per eccellenza secondo Vincenzo Lionetti, professore associato di anestesiologia della Scuola Superiore Sant’Anna di Pisa. <p> <p>Lionetti è promotore della ristoceutica, una nuova linea di ricerca che vuole utilizzare le più recenti conoscenze di biotecnologia per creare un pasto funzionale, ovvero un’associazione di diversi alimenti funzionali, simbiotici, che potrebbero migliorare lo stato di salute dell’uomo grazie al loro contenuto di composti biologicamente attivi.<p> <p>«La ristoceutica è la coniugazione della nutrizione con la farmaceutica, un dialogo tra l’epigenetica e la ristorazione. Il pasto diventa funzionale, poiché dovrebbe essere il risultato dello studio delle interazioni tra i vari alimenti, che modificano la nostra componente genetica» commenta il professore da Pisa, che spiega come negli ultimi anni si stiano rivelando sempre più importanti due fattori nell’insorgenza delle malattie cardiovascolari: lo stress ossidativo e l’infiammazione cronica. <p> <p>I meccanismi ovviamente, nello specifico delle singole patologie, sono diversi, ma l’infiammazione cronica è alla base di tutti questi e quello che si è visto è che l’alimentazione può realmente influire nella prevenzione di queste patologie. <p> <p>Come per la medicina di precisione, che si basa sull’idea che ciò che funziona per un individuo, non è detto che sia efficace per un altro, così funziona la ristoceutica: il nostro DNA è unico e, come è ormai ampiamente dimostrato, il cibo ha un ruolo importante sulla salute e sulla longevità.<p> <p>«Conoscendo il meccanismo dei costitutenti del cibo sull’epigenoma, si può ambire alla creazione di una dieta simbiotica tra animali terra e uomo. Per ovviare anche al consumo eccessivo di carne animale e avere un approccio più sostenibile alle risorse della terra» prosegue Lionetti.<p> <p> I componenti, e i loro metaboliti, del cibo stanno emergendo sempre più come regolatori principali di quello che chiamiamo epigenoma, che costituisce l’insieme delle istruzioni che regolano il funzionamento del genoma, una sorta di interruttore che spegne e accende i geni in base alle sollecitazioni dell’ambiente (interno e esterno) e orchestra il normale sviluppo del corpo. <p> <p>A livello più meccanicistico, l’epigenetica si occupa di quegli agenti, chiamati appunto epigenetici, responsabili di cambiamenti chimici del DNA, degli istoni e di altri elementi chiave della nostra espressione genica quali i cosiddetti miRNA e lncRNA, e che dicono alla cellula quali geni devono essere attivati, per quanto tempo e in quale specifico momento della vita. Sono modifiche epigenetiche per esempio la metilazione del DNA (l’aggiunta di gruppi metilici alle basi di citosina) o il trasferimento di un gruppo acetile sugli istoni (proteine che legano il DNA).<p> <p>«I meccanismi regolatori che vanno sotto il nome di epigenetica stanno emergendo come un promettente approccio per un impatto sul destino cellulare e la funzione nel cuore umano», spiega Lionetti «e le reazioni che possono alterare l’espressione genica sembrano essere modulate anche dall’ambiente edibile, cioè il cibo. Così il piatto di orzo al dente, con cavolo cotto al vapore e olio extravergine d’oliva diventano un piatto funzionale poiché i suoi costituenti hanno una azione cardioprotettiva agendo sulle deacetilasi istoniche».<p> <p>Il beta-glucano d’orzo, i sulforafani di broccoli e cavoli, i polifenoli presenti nell’olio extravergine d’oliva, del cacao, delle mele, del pomodoro nero, gli omega-3 e 6 del pesce azzurro o delle noci, le antocianine nell’uva nera e nelle melanzane, l’acido lipoico del grano, mediano reazioni chimiche dose-dipendenti a livello del DNA e degli istoni, che favoriscono l’espressione di geni protettivi negli organi vitali, come il cuore.<p> <p> E’ interessante la notizia che recentemente la Food and Drug Administration negli Stati Uniti ha messo nella lista delle medicine l’olio extravergine, in qualità di anti infiammatorio per il suo alto contenuto di acido oleico che inibisce l’enzima DNA metiltrasferasi.<p> <p>Ovviamente si tratta di un approccio più complesso di quanto sembri. «Bisogna tenere conto di molti fattori: l’aderenza alla dieta, lo stile di vita, l’interazione tra i farmaci e le sostanze nutritive. La sfida in termini di costituenti alimentari, la loro concentrazione, la solubilità, la bioconversione, i metaboliti, i tempi di assunzione riguarda un’attenta valutazione nel contesto della salute cardiovascolare. <p> <p>«Al fine di valutare l’impatto delle diverse combinazioni alimentari sulle malattie cardiovascolari e di definire le priorità per l’intervento e la prevenzione, è fondamentale determinare le relazioni di causa-effetto e le connessioni con l’epigenoma» conclude Lionetti.<p> <p> <p> <p> <p> <p><p> <p> <p><p> <p>", "time": "2019-01-24T06:00:00+01:00", "type": "scienza"}
{"title": "“Chi inquina paga”, l’idea della Merkel tradita dai pool assicurativi", "url": "https://www.lastampa.it/2018/12/22/scienza/chi-inquina-paga-lidea-della-merkel-tradita-dai-pool-assicurativi-javOOWxkc2ACGKaj2mmkhN/premium.html", "review": "", "content": "<p> <p>Uragani, siccità, alluvioni. E naturalmente surriscaldamento e innalzamento del livello del mare. Ormai il cambiamento climatico, in ognuna delle sue possibili declinazioni, è in prima pagina quasi ogni giorno. Ed è conseguentemente ai primi posti nell'agenda di incontri o summit mondiali, come – da ultimo – il COP24 di Katowice. Il tema principale è, in ambo i casi, il “come” combattere il riscaldamento globale, e “in che tempi” realizzare determinati progressi. In quegli stessi vertici inte... continua    <p><p> <p> <p> Per leggere TopNews devi essere abbonato <p> <p> <p> <p> <p> 1,50€ A SETTIMANA <p> <p>  <p> <p> <p> Oppure abbonati a 6€ al mese <p> <p>  <p> <p><p> <p> <p> <p>  Abbonati <p> <p> Con l’abbonamento TOPNEWS digitale avrai: <p> <p> <p> <p> <p> <p> <p><p> <p> • una selezione di articoli internazionali, nazionali e locali <p> <p> <p><p> <p><p> <p> <p>  <p> Benvenuto   <p>   <p> SEI GIÀ ABBONATO? <p>  ACCEDI  <p> <p> <p>  Vuoi leggere tutti gli articoli?     Scopri le offerte dell'abbonamento Tutto Digitale per pc, tablet e smartphone <p> <p> <p> <p> <p>  SCOPRI <p> <p> <p><p> <p><p> <p> <p>  <p> <p> <p>", "time": "22 dicembre 2018", "type": "scienza"}
{"title": "Un grattacielo verde in città ", "url": "https://www.lastampa.it/2018/05/07/scienza/un-grattacielo-verde-in-citt-pLN8pZGHeIdfZATz11ex4O/pagina.html", "review": "", "content": "<p> <p>La campagna in un grattacielo. Una struttura moderna, piena di condomini e di verdura coltivata in casa, per tutti i gusti. Non siamo in un videogame o in un film, ma a Linköping, in Svezia.   Il progetto, promosso dalla   Plantagon   , società svedese impegnata nel settore food-tech, parte da un interrogativo: poiché nel 2050 saremo oltre 9,6 miliardi e il 66% delle persone vivrà nelle città, come possiamo garantire energia e cibo per tutti? La risposta arriva con il   World Food Building   . <p> <p>  <p> <p><p><p><p><p><p> <p>  <p> <p>Il grattacielo è stato soprannominato plantscraper, dalla fusione delle parole inglesi plant (pianta) e skyscraper (grattacielo).  Ha un costo di 40 milioni di dollari e produrrà 550 tonnellate di verdure l’anno.   <p> <p>  <p> <p><p><p><p><p><p> <p><p> <p>Il primo mattone è stato posato nel 2012 ma la struttura sarà abitabile nel 2020. La tecnica di coltivazione utilizzata è idroponica. Questo significa che le piante non saranno nella terra ma cresceranno grazie a soluzioni ricche di sostanze nutritive a base di acqua. Ma non verranno utilizzate sostanze chimiche: la coltivazione sarà del tutto naturale. Il quantitativo prodotto riuscirà a sfamare 5500 persone.  <p> <p>  <p> <p><p><p><p><p><p> <p><p> <p>Sfamare esseri viventi non è l’unico obiettivo degli ideatori. Il grattacielo verde riuscirà a risparmiare energia e ad abbattere CO2.   Rispetto ad una fattoria tradizionale, il World Food Building consentirà di risparmiare 1.100 tonnellate di carbonio e 50 milioni di litri d’acqua all’anno. Il cibo, infatti, sarà prodotto utilizzando meno risorse ambientali, come l’acqua e la terra. Per la crescita delle colture saranno inserite delle luci al LED, calibrate per ottimizzare la produzione. <p> <p>   <p> <p><p><p><p><p><p> <p><p> <p>La costruzione avrà in totale 16 piani. La parte posteriore, ossia i 2/3 dell’edificio, ospiterà delle sale riunioni e degli uffici. La parte anteriore, cioè il restante terzo, sarà invece una serra biologica.  Ci saranno anche dei ristoranti e un mercato in cui i commercianti e i rivenditori di generi alimentari potranno fare la loro spesa. Una formula “casa e chiesa” che abbatterà i costi di trasporto e permetterà di avere generi alimentari sempre a portata di mano. Per Hans Hassle, CEO della Plantagon, il World Food Building non è solo un modo per risparmiare energia e coltivare prodotti, ma può spingere i ragazzi verso l’universo agricolo.  <p> <p>  <p> <p><p><p><p><p><p> <p>  <p> <p>Tra gli obiettivi futuri, Plantagon pensa di costruire in diverse città (Singapore, Usa, Hong Kong, Shangai) altri plantscraper, edifici a grattacielo o a forma di torre con gigantesche industrie agritechture al coperto ed uffici.   A lungo termine, invece, la società svedese punta a creare un Centro di eccellenza internazionale per l'agricoltura urbana a Linköping. Insomma, batte un cuore green nella fredda Svezia, con sfumature diverse, verdi, gialle o arancioni, a seconda della verdura in questione. È un modello di architettura sostenibile da estendere in tutto il pianeta. Un’ottima prospettiva per il nostro ecosistema. Una promessa da mantenere.   <p> <p> <p> <p><p><p><p><p><p> <p> <p> <p> <p> <p> <p> <p><p> <p> <p><p> <p>", "time": "2018-05-07T06:00:00+01:00", "type": "scienza"}
{"title": "Sneakers vegane, novità da Adidas e Reebok", "url": "https://www.lastampa.it/2018/09/21/scienza/sneakers-vegane-novit-da-adidas-e-reebok-3XD77ZSyvmnDlGP9CsDMAL/pagina.html", "review": "", "content": "<p> <p>Le Stan Smith Adidas sono una vera e propria istituzione. Uomini e donne, adulti e bambini di ogni parte del mondo le indossano da una vita e da quando sono state rilanciate nel 2008 non sono più passate di moda. Quest’anno, però, Adidas ha deciso di rendere ancora più leggendarie le sue scarpe trasformandole in rivoluzionarie sneakers vegane con l’aiuto di una delle più influenti personalità del mondo della moda, Stella McCartney che si è mostrata particolarmente sensibile alla tematica della sostenibilità e ha accolto con entusiasmo il progetto di lavorare su un prodotto che ha fatto la storia della moda rendendolo virtuoso ed ecologico. Il brand “a strisce”, dunque, ha appena lanciato sul mercato le nuove Stan Smith vegane realizzate con materiali cruelty free che faranno entusiasmare anche i consumatori più attenti all’ambiente.  <p><p><p><p><p><p><p><p><p><p>Stella McCartney Stan Smith<p> Le nuove sneaker vegane di Adidas hanno abbandonato la pelle ed i collanti di origine animale per rivolgersi esclusivamente a sostanze rispettose dell’ambiente. Stella McCartney ha “firmato” le calzature con tre file di stelline che sostituiscono le classiche strisce di Adidas mentre il suo volto campeggia sulla linguetta di una delle due scarpe. Su quella dell’altra scarpa fa, invece, capolino il volto di Stan Smith, il tennista che ha ispirato le mitiche calzature, in modo tale che i volti di chi ha reso queste scarpe una vera leggenda restino bene impressi nella mente di chi le indossa. Adidas, comunque, non è l’unico noto brand sportivo ad aver abbracciato il tema della salvaguardia dell’ambiente e delle creature che lo popolano. Dopo il clamoroso annuncio dello scorso anno, infatti, Reebok ha visto letteralmente andare a ruba la sua nuova linea di sneakers vegane prodotte con cotone biologico e mais.  <p><p><p><p><p><p><p><p><p>Reebok Cotton + Corn<p> Le Cotton + Corn hanno conquistato i consumatori con la loro filosofia ambientalista. Dalla loro produzione fino alla fine del loro utilizzo, infatti, queste calzature non pesano in alcun modo sull’ambiente. Basti pensare che la loro tomaia è realizzata con cotone biologico che bandisce erbicidi e pesticidi chimici nel processo di coltivazione, mentre per la suola è stata impiegata una speciale bioplastica a base di mais. Questo rende le sneakers vegane Cotton + Corn completamente compostabili. Ciò significa che, a fine vita, non andranno ad intasare le discariche inquinando l’ambiente. Le vendite hanno decretato il definitivo successo del progetto che ha dimostrato come si possano ottenere prodotti di qualità e di design utilizzando soltanto, come hanno spiegato i responsabili del programma Reebok Future, “materie prime che crescono naturalmente”.  <p> <p> <p> <p> <p> <p> <p> <p><p> <p> <p><p> <p>", "time": "2018-09-21T07:30:20+01:00", "type": "scienza"}
{"title": "Utah, la chiesa ecologica che evoca una miniera", "url": "https://www.lastampa.it/2018/11/06/scienza/utah-la-chiesa-ecologica-che-evoca-una-miniera-lcY6p8eA1Dn4FYdlv2OgPO/pagina.html", "review": "", "content": "<p> <p>Una chiesa ecologica, di design, e rispettose della tradizione locale. Sono riusciti nel loro intento gli architetti dello studio Sparano + Mooney di Salt Lake City, realizzando la Saint Joseph the Worker Church nella città di West Jordan, Utah. Ci troviamo non lontano dalla miniera di rame di Bingham Canyon (anche nota come Kennecott Copper Mine), la più profonda miniera a cielo aperto scavata dall’uomo al mondo. E naturalmente la prima fonte di impiego per i locali, da oltre un secolo. La chiesa nasce quindi come una sorta di ‘omaggio’ alla tradizione mineraria locale, ai lavoratori, al passato e al presente della comunità. E lo fa utilizzando una palette e dei materiali che evocano la miniera (che, fra l’altro, ha un aspetto mozzafiato), come il grigio, il beige, il rame, e tutte le venature della roccia. Pietra, rame e legno sono le materie, impiegate in modo ‘grezzo’ che caratterizzano la chiesa internamente ed esternamente.   Questo luogo di culto è infatti un’opera grandiosa di design e architettura. Sorge al posto della chiesa anni ’60 che è stata completamente ri-progettata da Sparano + Mooney Architecture in un’ottica di estensione e di durevolezza. Il santuario oggi ha una forma circolare, la cui unica ‘interruzione’ visiva è il sottile campanile rettangolare che sembra poggiare esternamente all’involucro della chiesa. Finestre di diverse dimensioni, profonde e di forme quadrate o rettangolari, punteggiano la circonferenza di cemento armato creando un particolare effetto ottico. All’interno, si possono accomodare 800 persone, e non mancano una parte amministrativa, con uffici e stanze per riunioni, uno spazio dove la comunità si può riunire (per la precisione, uno interno e uno esterno, che si unisce al cortile). L’uso del cemento e della pietra riesce a ‘connettere’ visivamente il santuario al paesaggio circostante.   Per concludere, è soprattutto una chiesa ecologica. Realizzata con materiali sostenibili e reperiti localmente, viene alimentata da fonti rinnovabili come l’energia solare, tanto da essersi guadagnata l’onorificenza LEED Silver.  <p><p> <p> <p> <p> <p> <p> <p> <p><p> <p> <p><p> <p>", "time": "2018-11-06T07:00:28+01:00", "type": "scienza"}
{"title": "Via gli incentivi ambientalmente dannosi ", "url": "https://www.lastampa.it/2018/06/19/scienza/via-gli-incentivi-ambientalmente-dannosi-xahUzx59WKeQBht3KI8rjO/pagina.html", "review": "", "content": "<p> <p>Abolire sussidi e incentivi dannosi per l’ambiente per finanziare le casse dello Stato. Non è l’idea di un rivoluzionario ecologista, ma è il piano del ministro Tria per finanziare almeno in parte le costose promesse elettorali di Lega e Cinque Stelle, a partire dalla flat-tax.<p> <p><p> <p>Premesso che la tassa piatta è una misura che non mi piace, contro la quale insieme a LeU farò dura opposizione, perché va contro il principio costituzionale di progressività del fisco e avvantaggia chi ha di più, trovo giusta l’idea di eliminare aiuti e detrazioni che fanno male all’ambiente per finanziare altri provvedimenti. Lo stop ai sussidi alle fonti fossili è quanto chiedono da anni le principali associazioni ambientaliste italiane, Legambiente in primis. Che la prima apertura politica su questo fronte arrivi dal governo a traino Lega la dice lunga sulla crisi del centro sinistra italiano.<p> <p><p> <p>Il Catalogo dei sussidi ambientalmente dannosi e di quelli ambientalmente favorevoli, introdotto grazie al Collegato Ambientale approvato nel 2015, dovrà essere aggiornato entro il 30 giugno di ogni anno e per ora individua oltre 16 miliardi di aiuti cattivi, da cui il governo spera di recuperarne almeno 3. Da una riduzione progressiva del differenziale di accisa tra benzina e gasolio potrebbero, ad esempio, arrivare le risorse per incentivare l’acquisto di auto elettriche. Nel mirino ci sono poi gli incendiavi del Cip6 e l’iva agevolata per i fertilizzanti. Anche il ministro dell’Ambiente Costa caldeggia l’uso della leva fiscale per promuovere la mobilità sostenibile ed elettrica, che non è un vezzo ma significa meno inquinamento, meno smog, più salute e maggiore qualità della vita nella nostre città. Ma saranno Tria, Salvini e Di Maio a decidere quali sussidi dannosi per l’ambiente saranno cancellati e quali no. <p> <p><p> <p>In ogni caso è davvero un peccato che una volta creato lo strumento del Catalogo degli incentivi cattivi, a sinistra nessuno abbia pensato di usarlo per finanziare misure utili alla collettività, ad esempio per incrementare i fondi a disposizione del reddito di inclusione, o quelli per la ricerca, per la scuola o la sanità pubbliche, o ancora per ripristinare gli incentivi a chi sostituisce tetti in amianto con pannelli fotovoltaici.<p> <p><p> <p> La misura più efficace mai messa in campo per la bonifica delle copertura in amianto, che oltre 54mila italiani chiedono di reintrodurre con la petizione #BastaAmainto. <p> <p>Credo sia ormai giunto il tempo di dare piena applicazione al principio del ‘Chi inquina paghi’, ripensare la fiscalità per spostare almeno in parte il carico fiscale dal lavoro al consumo di risorse ed energia, di prevedere meccanismi di carbon tax e agevolazioni per le pratiche e i comportamenti virtuosi proprio come prevede la mia proposta di legge A.C. 415. Questo ci aiuterebbe ad andare in direzione di una riconversione ecologica della società e dell’economia e a rispettare gli impegni assunti a livello internazionale sul clima. A portare il Paese in un futuro fatto di qualità ambientale, salute dei cittadini, salubrità dei territori, di efficienza ed autoproduzione energetica da rinnovabili, di economia circolare, produzione industriale e mobilità sostenibili, di turismo di qualità e difesa del capitale naturale, di agricoltura pulita e cibo sano, di filiere economiche innovative e occupazione green. <p> <p><p> <p>Una priorità che la politica deve assumere e che è al centro del mio impegno in Parlamento. A cominciare dalla spinta per la fuoriuscita dal carbone e per lo sviluppo delle rinnovabili, dal contrasto al consumo di suolo e dell’illegalità in campo ambientale, dalla lotta all’inquinamento compreso quello da plastica. Tutti obiettivi al centro di altrettante proposte di legge che ho depositato nei primi giorni di Legislatura. Perché saldare l’ambiente e l’economia, per una società veramente ecologica e un cammino di sostenibilità, è la strada giusta, l’unica da seguire, per il presente e il futuro del nostro Paese. <p> <p><p> <p>* ecologista, già presidente di Legambiente, deputata di LeU <p> <p><p> <p> <p> <p> <p> <p><p> <p> <p><p> <p>", "time": "2018-06-19T00:00:00+01:00", "type": "scienza"}
{"title": "Una vernice ecologica pulisce l’aria inquinata ", "url": "https://www.lastampa.it/2018/05/29/scienza/una-vernice-ecologica-pulisce-laria-inquinata-LcOJRaO44xnKFi3qoLrNcJ/pagina.html", "review": "", "content": "<p> <p>A Milano, dove i livelli di pm10 sono sempre al di sopra dei limiti consentiti, c’è un nuovo modo di combattere l’inquinamento e rendere l’aria più respirabile.   Non si tratta del solito blocco dei diesel e di qualche provvedimento contro chi si sposta in auto, ma di una pittura ecologica in grado di assorbire gli agenti inquinanti: AirLite.  <p> <p>  <p> <p>Nata dalla mente del bolognese Massimo Bernardoni, AirLite è stata perfezionata nell’arco di cinque anni e solo da poco messa in commercio. «Ho sempre voluto creare un prodotto facile da utilizzare e che riuscisse a migliorare la qualità dell’aria. Tutti mi dicevano che non ci sarei mai riuscito, ma io non mi sono mai arreso. E dopo 16 anni di lavoro ce l’ho fatta», racconta Bernardoni, una quasi laurea in ingegneria in tasca e oltre 35 anni di esperienza nella creazione di collanti in polvere e intonaci.  <p> <p>  <p> <p>AirLite è molto facile da usare, ha un costo lievemente più alto rispetto alle altre vernici   (dai 4 ai 5 euro per metro quadro di parete da colorare), può essere utilizzata da chiunque e la si può mettere dappertutto. Non contiene antivegetativi e neanche metalli pesanti, per questo chi soffre di sensibilità chimica multipla può utilizzarla senza problemi. Non ha odori e neanche elementi nocivi. Ma soprattutto AirLite serve a pulire l’aria inquinata assorbendo gli agenti inquinanti: 100 mq di pareti dipinte con questa particolare vernice corrispondono a 100 mq quadri di bosco. «Usare questa pittura è come piantare degli alberi», spiega Andrea Amato di Retake Milano, l’associazione che per prima ha creduto nella validità di questo prodotto e ha voluto impiegarla a Milano, ad oggi l’unica città in cui la vernice viene usata negli edifici pubblici. <p> <p>  <p> <p>Da qualche mese Retake ha avviato un progetto, chiamato “Bosco Invisibile”, con alcune scuole pubbliche cittadine. «A settembre amplieremo la cerchia di istituti che hanno già aderito cercando di portare l’impiego di AirLite in quante più aule possibile», assicura Amato. «Per noi – aggiunge – è importante che i cittadini partecipino attivamente al benessere della comunità: ognuno può fare la sua parte, seppur piccola, e in quest’ottica anche dipingere un muro può diventare importante per migliorare la vita di tutti».  <p> <p>  <p> <p>La prima scuola a sperimentare l’impiego di AirLite è stata la Mameli, dove decine di bambini insieme ai loro genitori hanno ridipinto tutte le aule della scuola  , mentre l’ultimo istituto, in ordine di tempo, ad aderire all’iniziativa è stato l’Istituto Moreschi, un edificio che risale alla fine dell’Ottocento e che si trova davanti al carcere di San Vittore.  <p> <p>  <p> <p>«Sono venuta a conoscenza di AirLite navigando online (la vernice si può acquistare anche in ecommerce, ndr) e ne ho parlato negli organi collegiali della scuola, incontrando il parere positivo dei professori. Dopodiché abbiamo sottoposto il tema ai ragazzi che ne sono rimasti affascinati e hanno mostrato grande interesse», spiega la dirigente scolastica del Moreschi, Maria Paola Morelli.  <p> <p> <p> <p>Un centinaio di ragazzi delle classi quarte e quinte dell’istituto si è armato di pennelli, scale e ovviamente secchi di AirLite per dipingere le due palestre della scuola.   «Abbiamo scelto di partire da questi due ambienti perché, più degli altri, hanno bisogno di essere igienizzati e sanificati», dice Morelli. Che ha già in programma, insieme a Retake, di ripulire e ridipingere anche la facciata, una volta ottenuto il benestare della Sovrintendenza dei Beni Culturali. <p> <p>  <p> <p>  <p> <p> <p> <p> <p> <p><p> <p> <p><p> <p>", "time": "2018-05-29T06:00:00+01:00", "type": "scienza"}
{"title": "La Fima al Salone del libro di Torino con i #librigreen 2018 ", "url": "https://www.lastampa.it/2018/05/09/scienza/la-fima-al-salone-del-libro-di-torino-con-i-librigreen-VhNDB4w02wRzdbNQfbaBQI/pagina.html", "review": "", "content": "<p> <p>Il Salone Internazionale del Libro di Torino diventa più “verde” grazie alla FIMA, la Federazione Italiana Media Ambientali, che prenderà parte alla più importante manifestazione italiana nel campo dell’editoria (Lingotto Fiere, dal 10 al 14 maggio) con #LibriGreen, un programma di presentazioni di dieci volumi, dalla narrativa alla saggistica, dedicati all’ambiente e alla sostenibilità.<p> <p> <p> <p>Mobilità, acqua, futuro green, sostenibilità della filiera editoriale: questi alcuni dei temi che saranno al centro degli incontri e dei dibattiti coordinati dalla FIMA, in collaborazione con l’Alleanza delle cooperative italiane di comunicazione, e che saranno affrontati grazie alla partecipazione di esperti provenienti dal mondo scientifico, associativo e della comunicazione ambientale. <p> <p> <p> <p>“Il Salone Internazionale del Libro è una splendida opportunità per raccontare la sostenibilità e l’importanza della comunicazione ambientale”, dichiara Marco Fratoddi, segretario generale della FIMA. “Con #LibriGreen vogliamo sottolineare il ruolo fondamentale che i libri svolgono ancora oggi nella società, veicolando saperi e conoscenze attraverso l’esperienza di tanti magnifici scrittori che vivono nel nostro Paese”. <p> <p> <p> <p>La Federazione Italiana Media Ambientali (FIMA) è stata fondata il 24 aprile 2013 durante il “Festival internazionale del giornalismo” di Perugia. Ha lo scopo di promuovere e migliorare la comunicazione ambientale, diffondere la cultura della sostenibilità, anche in collaborazione con analoghe organizzazioni di altri paesi, concorrendo in questa maniera alla tutela e valorizzazione dell’ambiente.<p> <p> <p> <p>#LIBRIGREEN 2018: IL PROGRAMMA COMPLETO <p> <p> <p> <p>Giovedì 10 Maggio ore 12.00 (Padiglione n. 3, S12 / T11) Presentazione dell’iniziativa<p> <p>Intervengono: Roberto Calari (Alleanza cooperative italiane di comunicazione); Pier Luigi Cavalchini (Fima Nord-Ovest); Marco Fratoddi (Segretario generale della Fima) <p> <p> <p> <p>Conduce: Emanuela Celona (giornalista, Fima) •Emanuele Bompan e Marirosa Iannelli, “Water grabbing” (Emi, 2018) •Andrea Poggio (a cura di), “Green mobility” (Edizioni ambiente, 2018), interviene Maria Berrini (Istituto ambiente Italia) <p> <p> <p> <p>Venerdì 11 Maggio ore 12.00 (Padiglione n. 3, S12 / T11)<p> <p>Conduce: Giuseppe Iasparra (Eco dalle città e Quotidiano Piemontese, Fima) •Roberto Cavallo, “La Bibbia dell’ecologia” (Elledici, 2018) •Gunter Pauli, “Le favole di Gunter Pauli” (Edizioni ambiente, 2018), interviene Andrea Pavan (Cooperativa Erica, Fima) <p> <p> <p> <p>Sabato 12 Maggio ore 12.00 (Padiglione n. 3, S12 / T11)<p> <p>Conduce: Sabrina Mechella (Ideegreen, Fima) •Valentina Cavanna, “Petra Kelly. Ripensare l’ecopacifismo” (Interno 4, 2017), interviene Marco Fratoddi (Weec network, Fima) •Antonio Cianciullo, “Ecologia del desiderio” (Aboca edizioni, 2018) <p> <p> <p> <p>Domenica 13 Maggio ore 12.00 (Padiglione n. 3, S12 / T11)<p> <p>Conduce: Beppe Rovera (giornalista Rai, Fima) • Stefano Martello e Biagio Oppi, “Disastri naturali: una comunicazione responsabile?” (Bononia University Press, 2017), interviene Sergio Vazzoler (Amapola, Fima) •Tullio Berlenghi, “Storia del diritto ambientale” (Pe edizioni, 2018), interviene Pier Luigi Cavalchini (Cittafutura.al.it, Fima) <p> <p> <p> <p>Lunedì 14 Maggio ore 12.00 (Padiglione n. 3, S12 / T11)<p> <p>Conduce: Roberto Calari (Alleanza cooperative italiane di comunicazione) •Giorgio Nebbia, “Erano andati a sciare” (Istituto per l’ambiente e l’educazione Scholé futuro, 2018), interviene Mario Salomone •Alessandro Hellmann, “Il fiume rubato. Il caso Acna e un secolo di resistenza contro la morte” (Les éditions Timbuctu, 2018), interviene Lucetta Paschetta (Legacoop Piemonte)<p> <p> <p> <p> <p> <p> <p> <p> <p> <p><p> <p> <p><p> <p>", "time": "2018-05-09T16:00:39+01:00", "type": "scienza"}
{"title": " Il latte d’asina può essere integratore perfetto del latte materno per i bambini prematuri ", "url": "https://www.lastampa.it/2019/01/08/scienza/il-latte-dasina-pu-essere-integratore-perfetto-del-latte-materno-per-i-bambini-prematuri-yzK2uipWEhKyeAevqzZeoN/pagina.html", "review": "", "content": "<p> <p>Un recente rapporto UNICEF - Organizzazione Mondiale della Sanità (OMS) ha evidenziato come 30 milioni di bambini nel mondo necessitino di cure specializzate ogni anno per poter sopravvivere. Quelli più a rischio di riportare invalidità o di morire se non le ottengono, sono i nati prematuri, quelli che sviluppano complicanze dopo la nascita o che sono portatori di malattie congenite. <p> <p>È stato stimato che nel 2017 sono stati 2,5 milioni i bambini morti per cause prevenibili: di questi, quasi i due terzi erano bambini prematuri. Ecco dunque che i bambini prematuri devono essere seguiti con particolare attenzione ed ecco perché è molto interessante in quest’ottica, lo studio condotto dall’Ospedale S. Anna di Torino e dal Cnr-Ispa di Torino, pubblicato sulla rivista Journal of Pediatric Gastroenterology and Nutrition.L’importanza del latte materno per i prematuri<p> <p>Quando nasce un bambino prematuro è molto importante che, all’interno delle unità di terapia intensiva neonatale (utin) possa essere alimentato fin dai primi giorni, con latte materno.<p> <p>«L’organizzazione dell’assistenza nelle terapie Intensive neonatali più avanzate è oggi finalizzata a permettere, accanto all’impiego di tecnologie sempre più raffinate e meno invasive, il progressivo coinvolgimento delle famiglie nell’assistenza anche dei neonati più immaturi- spiega Enrico Bertino, direttore della Terapia Intensiva Neonatale dell’Università di Torino e primo autore dello studio che aggiunge- In questo ambito, un ruolo centrale è quello rappresentato dalla possibilità di utilizzare precocemente il latte fresco della propria madre, che per questi bambini, può essere considerato alla stregua di un farmaco salvavita». <p> <p>A causa dei particolari fabbisogni nutrizionali dei prematuri, tuttavia, vi è anche la necessità di fortificare il latte materno, almeno inizialmente. Succede, però, che a volte tali integratori possono essere mal tollerati dal fragile intestino dei bimbi nati pre-termine. I ricercatori dell’università di Torino e del Cnr-Ispa, perciò, partendo dal presupposto confermato da numerosi studi che il latte d’asina è il latte di mammifero più vicino come composizione al latte umano, hanno ben pensato di svilupparlo come integratore per il latte materno. <p> <p>«Ecco perché abbiamo dapprima pensato a come sviluppare questi integratori e poi siamo passati a sviluppare due concentrati di latte d’asina, con tenore proteico e calorico uguale ai corrispondenti prodotti a base di latte vaccino disponibili in commercio, rispettando la normativa vigente in materia di alimenti per infanzia e garantendone la sicurezza microbiologica» chiarisce Laura Cavallarin, dell’ISPA CNR Torino, una delle autrici dello studio.<p> <p>Lo studio su 156 bambini prematuri  Lo studio clinico è durato 24 mesi: durante questo periodo è stata valutata l’adeguatezza nutrizionale del prodotto ottenuto in una popolazione di neonati gravemente prematuri. Il lavoro di ricerca ha preso in considerazione 156 prematuri, nati cioè prima della 30.ma settimana di gestazione e con un peso inferiore a 1500 grammi . Metà dei bambini hanno ricevuto per 21 giorni latte umano con il fortificatore a base di latte d’asina, gli altri quello standard a base vaccina. Essendo prodotti differenti, le due diete sono state modulate per avere lo stesso apporto nutritivo. Lo studio clinico ha mostrato che gli episodi di intolleranza alimentare erano 2,5 volte inferiori nei soggetti che assumevano il prodotto a base di latte d’asina. Sono risultati ridotti, in particolare, gli episodi di vomito e di ristagno biliare nello stomaco, indice di malfunzionamento intestinale. <p> <p>Ricadute pratiche   «La riduzione dei segni di intolleranza alimentare in questi neonati estremamente fragili è di grande importanza per permettere un più precoce raggiungimento della capacità autonoma di alimentazione al seno e, quindi, per favorire, complessivamente, il loro faticoso percorso di recupero e di maturazione dopo la nascita pretermine- spiega ancora il professor Bertino che conclude- La possibilità di disporre, in futuro, di un integratore del latte materno più tollerato di quelli sinora utilizzati, a base di latte vaccino, può aprire nuove prospettive per la salute a breve e a lungo termine di questi bambini». <p> <p> <p> <p> <p> <p><p> <p> <p><p> <p>", "time": "2019-01-08T06:00:00+01:00", "type": "scienza"}
{"title": " Anno nuovo, abitudini più sane: andate al lavoro a piedi o in bici ", "url": "https://www.lastampa.it/2019/01/09/scienza/anno-nuovo-abitudini-pi-sane-andate-al-lavoro-a-piedi-o-in-bici-Ag3hvvPtvLOYVeOBU4IbbN/pagina.html", "review": "", "content": "<p> <p>Gennaio è il momento dei proverbiali propositi che, molto spesso, riguardano gli stili di vita. Tutti sanno quanto sia difficile cambiare il proprio comportamento e le statistiche confermano che in pochi vi tengono fede a lungo, ma i buoni propositi possono comunque trasformarsi in un’ottima occasione per imparare qualcosa. Così, uno dei più prestigiosi atenei britannici, l’Imperial College di Londra, ha pensato di stilare un elenco di suggerimenti basandosi sui lavori condotti dai propri ricercatori e pubblicati nell’anno appena concluso. <p> <p>Ridurre le bevande alcoliche.  Come mostra un lavoro apparso su Lancet, il più ampio studio realizzato finora sugli effetti dell’alcol, condotto su 195 Paesi tra il 1990 al 2016, non c’è un livello di consumo sicuro. L’alcol è responsabile di oltre 60 malattie, fra cui quelle cardiovascolari e oncologiche, diabete, patologie infiammatorie. Le correlazioni tra bevande alcoliche e morti premature e malattie sono chiare e sicure. Solo non consumarlo affatto riduce a zero il rischio. <p> <p>In tavola, più vegetali e meno sale.  Vegetali come broccoli, cavoli, cavolfiori e cavolini di Bruxelles producono delle molecole chiamate indolo-3-carbinolo (I3C) che aiutano l’intestino a restare in salute, combattendo l’infiammazione e allontanando così il rischio di cancro al colon. Quanto al sale, un lavoro apparso sulla rivista Hypertension mostra che un consumo eccessivo è causa di ipertensione, non importa quanto sia salutare la dieta seguita complessivamente dagli individui.<p> <p>Fumare fa male…al pianeta.  I sei mila miliardi di sigarette fumate nel mondo ogni anno da un milione di persone hanno un pesante impatto sul pianeta. I danni causati all’ambiente, spesso trascurati in favore dei danni alla salute, sono contenuti in un rapporto dell’Imperial College, presentato alla Convenzione delle Nazioni Unite sul controllo del tabacco. <p> <p>Le emissioni delle sigarette, pericolose per gli ecosistemi, includono 84 tonnellate di CO2, circa lo 0,2% del totale mondiale. Inoltre, l’esaurimento delle risorse è notevole: la coltivazione di tabacco verde – che arriva a 32,4 milioni di tonnellate per la produzione di 6,48 milioni di tonnellate di tabacco secco – richiede oltre 22 miliardi di tonnellate d’acqua e oltre 5 milioni di ettari di suolo.<p> <p>Al lavoro senz’auto. Pedalare per andare al lavoro regala benefici fisici e anche mentali, secondo uno studio apparso sulla rivista Environment International, condotto in sette città europee (Roma, Anversa, Barcellona, Londra, Orebro, Vienna e Zurigo) nell’ambito di un progetto finanziato dall’Europa, il Pasta Project (da Physical Activity through Sustainable Transport Approaches), per la promozione della mobilità attiva. Andare a piedi o in bicicletta aiuta a sentirsi in forma, aumentare le interazioni sociali e combattere l’inquinamento. Inoltre, chi si reca al lavoro camminando o pedalando ha un indice di massa corporea inferiore rispetto agli altri. Tra i mezzi pubblici e le automobili, sono da preferire i primi. <p> <p> <p> <p> <p> <p><p> <p> <p><p> <p>", "time": "2019-01-09T06:00:00+01:00", "type": "scienza"}
{"title": "Viaggio record nel cervello in tre giorni", "url": "https://www.lastampa.it/2019/01/22/scienza/viaggio-record-nel-cervello-in-tre-giorni-YOmUF3RDacI3KZFw9Ez04M/premium.html", "review": "", "content": "<p> <p>Un viaggio nel cervello in tre giorni: è la scommessa vinta da un team del Mit e delle università di Harvard e Berkeley: con il Nobel per la Chimica Eric Betzig ha messo a punto una procedura che mappa a tempo di record e ad alta risoluzione il cervello di un moscerino, ricostruendo in 3D oltre 40 milioni di connessioni. Lo studio, pubblicato su «Science», si basa su due tecnologie di frontiera, la microscopia a espansione e la microscopia «Llsm»...continua <p><p><p> <p>", "time": "22/01/2019", "type": "scienza"}
{"title": "La trasfusione è sicura anche se i globuli rossi sono “vecchi”", "url": "https://www.lastampa.it/2019/01/22/scienza/la-trasfusione-sicura-anche-se-i-globuli-rossi-sono-vecchi-cCeN6qCsZhtHdWlIxsqAQN/premium.html", "review": "", "content": "<p> <p>Ogni minuto, in Italia, ci sono 1,25 trasfusioni, garantite da una donazione ogni tre secondi. Quantità enormi, che richiedono uno stoccaggio del sangue nei centri trasfusionali per essere pronti sia a rispondere alle  esigenze «ordinarie» sia alle maxiemergenze, che richiedono una scorta dedicata nelle emoteche. Di recente diversi studi hanno riportato alla ribalta il tema della conservazione del sangue, paventando l’ipotesi che le tras...continua <p><p> <p><p>", "time": "22/01/2019", "type": "scienza"}
{"title": "“Solo poche gocce e scopriremo se la depressione ci ha colpiti”", "url": "https://www.lastampa.it/2019/01/22/scienza/solo-poche-gocce-e-scopriremo-se-la-depressione-ci-ha-colpiti-cotpbX2qncJves3wG0MXAP/premium.html", "review": "", "content": "<p> <p>La diagnosi soggettiva è destinata a essere relegata alla storia della psichiatria. Per scovare, prevenire e curare i disturbi mentali, insieme con le varie sindromi da stress, basterà presto un’analisi del sangue.<p> <p> Sembra una rivoluzione ed è già realtà. C’è solo un ultimo passaggio da fare, prima di trasformare uno studio durato 20 anni in una metodologia quotidiana. Per il momento manca soltanto il test, g...continua <p><p><p> <p>", "time": "22/01/2019", "type": "scienza"}
{"title": "Cura genica per trattare la beta talassemia", "url": "https://www.lastampa.it/2019/01/22/scienza/cura-genica-per-trattare-la-beta-talassemia-SXIcwYLOvSDcpmW4gtEXsJ/premium.html", "review": "", "content": "<p> <p>La terapia genica, soprattutto se somministrata in giovane età, potrebbe costituire una strategia di cura efficace per la beta talassemia, una malattia del Dna che conta 7mila pazienti soltanto in Italia. È questo il risultato del primo «trial» clinico realizzato sia in pazienti adulti sia pediatrici, frutto di oltre un decennio di lavoro da parte del gruppo di Giuliana Ferrari all’Istituto San Raffaele Telethon per la Terapia Genica di Milano. I ricer...continua <p><p><p> <p>", "time": "22/01/2019", "type": "scienza"}
{"title": "Via alle cure per il Parkinson con dosi mirate a base di mille super-proteine", "url": "https://www.lastampa.it/2019/01/22/scienza/via-alle-cure-per-il-parkinson-con-dosi-mirate-a-base-di-mille-superproteine-QscWtw7hgzoIj28KF2bqQP/premium.html", "review": "", "content": "<p> <p>Una terapia basata su trasfusioni di sangue (o di estratti selezionati di plasma) da donatori giovani: così si potrebbe rallentare la progressione del morbo di Parkinson o, almeno, attenuare alcuni dei sintomi e dei deficit più evidenti.<p> <p>È quanto si appresta a verificare in una sperimentazione clinica condotta su 90 pazienti il gruppo di Tony Wyss-Coray della Stanford University, in California, già autore di diversi test su animal...continua <p><p> <p><p>", "time": "22/01/2019", "type": "scienza"}
{"title": "Sta scritto nel sangue", "url": "https://www.lastampa.it/2019/01/22/scienza/sta-scritto-nel-sangue-4O9TjXzPPN67UmCsz73BwN/premium.html", "review": "", "content": "<p> <p>Prevedere con largo anticipo la comparsa dell’Alzheimer è l’obiettivo di tutte le strategie allo studio contro questa malattia per la quale non ci sono terapie efficaci. È una corsa contro il tempo in ogni senso: per intervenire precocemente, prima che si manifestino i sintomi, si lavora alla messa a punto di un test del sangue predittivo del rischio di sviluppare questa forma di demenza. <p> <p> Ieri, sulla rivista «Nature...continua <p><p><p> <p>", "time": "22/01/2019", "type": "scienza"}
{"title": "“Perfino Einstein e Google hanno preso abbagli: così si trovano vie alternative”", "url": "https://www.lastampa.it/2019/01/22/scienza/perfino-einstein-e-google-hanno-preso-abbagli-cos-si-trovano-vie-alternative-0m6HhfD3Zqh9moPSEjl7gL/premium.html", "review": "", "content": "<p> <p>Sbagliando raramente si impara. Anzi, l’abitudine spesso ci frega. Fanno più errori i ricci (cioè chi ha un modo univoco di vedere la cose) delle volpi (chi adatta le proprie idee in base ai risultati). Lo stesso concetto di errore è assai fluido: uno sbaglio di oggi può diventare un successo domani. Quello che è sicuro è che falliamo tutti e per un sacco di motivi diversi, troppi per essere classificati. A volte è una questio...continua <p><p><p> <p>", "time": "22/01/2019", "type": "scienza"}
{"title": "Sbaglio dunque sono", "url": "https://www.lastampa.it/2019/01/22/scienza/sbaglio-dunque-sono-uFQ2HsY25LMilcL4swMbkK/premium.html", "review": "", "content": "<p> <p>«Se m’inganno, esisto», confessava Sant’Agostino, un millennio prima che Cartesio tirasse fuori il suo famoso «Cogito ergo sum». Il grande pensatore sapeva bene, per averlo sofferto in prima persona, che sbagliare è una componente essenziale della vita. Addirittura sono i nostri errori, più dei nostri successi, a dirci chi siamo, ammonisce la giornalista e premio Pulitzer Kathryn Schulz nell’«Arte di sbagliare. Avventur...continua <p><p><p> <p>", "time": "22/01/2019", "type": "scienza"}
{"title": "Norvegia, banditi i biocarburanti da olio di palma ", "url": "https://www.lastampa.it/2017/12/06/scienza/norvegia-banditi-i-biocarburanti-da-olio-di-palma-diYR0LltBEPcAqN0SCbSeO/pagina.html", "review": "", "content": "<p> <p>L’inganno potrebbe celarsi dietro l’origine del prodotto: di matrice vegetale. Ma l’olio di palma, finito negli ultimi anni sul banco degli imputati per l’impiego nell’industria alimentare e per le possibili ripercussioni sulla salute, non è una fonte energetica sostenibile. Il suo utilizzo come biocarburante rischia infatti di essere «anche peggiore rispetto ai combustibili fossili che negli ultimi anni è andato a sostituire», a causa sopratutto dell’utilizzo indiretto del terreno. Parola dell’esperto di politiche energetiche e ambientali Chris Malins, che su commissione della Fondazione norvegese per la tutela delle foreste pluviali ha redatto un rapporto che il Parlamento scandinavo ha esaminato, prima di giungere al divieto di utilizzare l’olio di palma come biocarburante sull’intero territorio nazionale. La Norvegia è il primo Paese a vietare questa forma di impiego. Ma entro il 2020 il fronte potrebbe allargarsi. L’assise europea ha infatti già chiesto alla Commissione di sollecitare lo stop all’impiego nei prossimi tre anni.<p> <p><p> <p>LA PRESA DI POSIZIONE DELLA NORVEGIA <p> <p>Lo stop rappresenta un duro colpo per l’industria dell’olio di palma, per anni considerata più sostenibile rispetto ad altre concorrenti: in ragione della maggiore produttività della palma da olio rispetto ad altre specie vegetali, a parità di ettari coltivati. Se finora i toni del dibattito erano stati più elevati soprattutto riguardo all’utilizzo dell’ingrediente da parte dell’industria alimentare, con un notevole contraccolpo sul mercato, la decisione assunta dalla Norvegia rischia di aprire una breccia anche sul fronte del consumo energetico. Il parere della Fondazione per la tutela delle foreste pluviali, d’altra parte, è stato perentorio: «L’utilizzo dell’olio di palma come biocarburante è collegato alla distruzione di foreste pluviali e, di conseguenza, all’aumento delle percentuali di carbonio dissolte nell’atmosfera». <p> <p><p> <p>I dati che gli ambientalisti hanno portato a sostegno della loro tesi sono significativi. Tra il 2001 e il 2014, soltanto nel Borneo indonesiano, sarebbero state rilasciate più di 7,8 milioni di tonnellate di carbonio a seguito del dissolvimento delle foreste. Gli esperti, sull’onda di quanto già fatto da Greenpeace nel 2015, hanno richiamato l’attenzione sulla frequente abitudini di prosciugare e bruciare le torbiere per rendere quei terreni pronti a ospitare piantagioni di palma da olio. Una soluzione che presuppone il loro incendio e, dunque, lo sprigionamento di robuste quantità di anidride carbonica. <p> <p><p> <p>Secondo gli esperti, «se fossero ossidati i 70 miliardi di tonnellate di carbonio custodito dalla torbiere della Malesia e dell’Indonesia, si otterrebbe in un solo colpo l’emissione di un quantitativo di anidride carbonica pari a quello che oggi misuriamo in sette anni». A questo aspetto, costituente il rovescio della medaglia della produzione di olio di palma come biocarburante, nel rapporto ne risultano aggiunti altri: dall’esproprio estensivo di terre da parte delle multinazionali alla perdita di biodiversità, fino alle violazioni dei diritti umani che si consumerebbero a carico dei lavoratori. Le conseguenze sono ritenute più rilevanti soprattutto per i due Stati del sud-est asiatico: dove risulta coltivato l’85 per cento delle palme da olio, su oltre 16 milioni di ettari di suolo.<p> <p><p> <p>L’ITALIA È IL PRIMO UTILIZZATORE IN EUROPA DI OLIO DI PALMA COME BIOCARBURANTE <p> <p>Gli automobilisti sono i principali consumatori di olio di palma in Europa. Nel 2015, il 46 per cento di tutto il biocarburante circolato nel Vecchio Continente è finito nei serbatoi di vetture e camion. I consumi sono cresciuti in maniera esponenziale in cinque anni: passando da 2,76 milioni a 3,22 tra il 2010 e il 2014. Nello stesso periodo, in Europa sono calati i consumi di olio di soia (da 555 a 440mila tonnellate). Un dato che, secondo gli esperti, dimostra la tendenza a lasciare spazio ai biocarburanti derivati dall’olio di palma, considerati più competitivi. L’Italia, secondo alcune elaborazioni da parte della Federazione europea per i trasporti e l’ambiente, è il principale utilizzatore di olio di palma per la produzione di biodiesel: davanti alla Spagna e ai Paesi Bassi. Lungo la Penisola sarebbero quasi seicentomila le tonnellate consumate nel 2014, proprio mentre la campagna contro l’utilizzo dell’olio vegetale da parte dell’industria alimentare iniziava a decollare. All’utilizzo nei serbatoi dei mezzi motorizzati, occorre aggiungere quello come biocombustibile negli impianti di riscaldamento di appartamenti e luoghi di lavoro.<p> <p><p> <p>TRANSIZIONE DAVVERO «VERDE»?  <p> <p>La lavorazione dell’olio di palma a scopo energetico avviene nelle «bioraffinerie», nuove realtà nate anche da processi di riconversione industriale. Ne sono un esempio quelle per la produzione di biocarburanti esistenti a Crescentino (Vercelli) , Porto Torres  e Marghera. Analoga è la transizione in corso a Gela (Caltanissetta), sempre a opera di Eni: dove a riconversione ultimata l’olio di palma grezzo sarà trattato assieme ad alimenti di scarto, grassi animali e oli di frittura esausti. L’evoluzione «verde» è avvenuta con un duplice obiettivo: salvaguardare i posti di lavoro e convertirsi a produzioni più sostenibili. Ma dalla Norvegia, oggi, arriva un monito: l’olio di palma non può essere considerato più sostenibile rispetto al vecchio gasolio.<p> <p><p> <p>Twitter @fabioditodaro <p> <p><p> <p> <p> <p> <p> <p><p> <p> <p><p> <p>", "time": "2017-12-06T00:00:00+01:00", "type": "scienza"}
{"title": "Consumo di suolo, Italia in pericolo ", "url": "https://www.lastampa.it/2017/12/05/scienza/consumo-di-suolo-italia-in-pericolo-iRLXcfGhnnTzlhTPEt0VCJ/pagina.html", "review": "", "content": "<p> <p>Il consumo di suolo, la sua perdita a causa della trasformazione di aree agricole e naturali con la costruzione di edifici, infrastrutture o altre coperture artificiali, viaggia a una velocità di circa 3 metri quadrati al secondo, poco meno di 30 ettari al giorno, secondo gli ultimi dati pubblicati dall’ISPRA nell’ultimo rapporto nazionale sul consumo di suolo. Negli ultimi sei mesi analizzati (novembre 2015/maggio 2016), le nuove coperture artificiali hanno riguardato ulteriori 50 chilometri quadrati di territorio. <p> <p><p> <p>Per aumentare la consapevolezza dell’importanza di questa risorsa ambientale, si è deciso di celebrare il 5 dicembre la giornata mondiale del suolo, una risorsa preziosa da cui dipende la nostra stessa sopravvivenza, ma anche una risorsa fragile, nascosta e non rinnovabile, il cui valore è poco riconosciuto dalla società. L’ISPRA, che pubblica annualmente il Rapporto sul consumo di suolo, ha deciso di celebrarlo con un videomessaggio in cui quattro testimonial impegnati su vari fronti in questa battaglia, dicono la loro e ci invitano a stare attenti al suolo che consumiamo.<p> <p><p> <p>Oggi il suolo è minacciato da pressioni naturali e antropiche crescenti che stanno degradando, spesso in maniera irreversibile, le sue insostituibili funzioni produttive, ambientali e socio-culturali. La tutela del suolo, del patrimonio ambientale, del paesaggio e il riconoscimento del valore del capitale naturale sono compiti e temi che ci richiama l’Europa, e sono ancor più fondamentali per noi, alla luce delle particolari condizioni di fragilità e di criticità del nostro Paese. <p> <p><p> <p>Il consumo di suolo non possiamo permettercelo neanche dal punto di vista strettamente economico; le stime ISPRA evidenziano come il consumo di suolo degli ultimi quattro anni abbia portato a maggiori costi, a causa di servizi ecosistemici non più assicurati da un territorio ormai artificializzato, che sono valutati tra i 600 e gli 900 milioni di Euro l’anno.<p> <p> <p> <p> <p> <p><p> <p> <p><p> <p>", "time": "2017-12-05T18:15:06+01:00", "type": "scienza"}
{"title": "#EnergiaLiberaTutti: concorso di idee per tutelare il Pianeta ", "url": "https://www.lastampa.it/2017/12/07/scienza/energialiberatutti-concorso-di-idee-per-tutelare-il-pianeta-4miyVlMz1LUzRnY1TeoGbO/pagina.html", "review": "", "content": "<p> <p>Cosa accadrebbe se, anche solo per un giorno, non potessimo utilizzare niente che richieda energia elettrica per funzionare? Riusciremmo a rinunciare al nostro smartphone o alla serie TV preferita? E come superare la mancanda dell’illuminazione a casa e a scuola? A queste e ad altre domande sono chiamati a rispondere studenti e insegnanti che prenderanno parte alla 26esima edizione del concorso “Immagini per la Terra”, iniziativa nazionale di educazione ambientale realizzata dall’Ong Green Cross in collaborazione con il Ministero dell’Istruzione e con il sostegno di Acqua Lete. <p> <p><p> <p>#EnergiaLiberaTutti è il titolo che per l’anno scolastico 2017/2018 invita le scuole a riflettere sull’importanza dell’accesso a questa risorsa e a individuare possibili soluzioni per contribuire al miglioramento dell’efficienza e all’uso delle fonti rinnovabili. Partendo dalla nostra quotidianità, è possibile allargare lo sguardo agli altri Paesi, a quelle aree come l’Africa sub-sahariana e l’Asia sud-orientale, dove spesso per ricaricare lo smartphone bisogna spendere 25 centesimi di euro, un costo proibitivo rispetto alla capacità economica della popolazione.<p> <p><p> <p><p><p><p><p><p> <p><p> <p>Anche se sembra incredibile al giorno d’oggi, in realtà è proprio così: più di un miliardo di persone nel mondo non può illuminare la propria casa, quasi tre miliardi cucinano con carburanti tossici, pericolosi, dannosi per la salute. Un deficit che non risparmia le scuole: secondo l’Unesco, oltre 90 milioni di bambini delle primarie frequentano strutture che non hanno elettricità, una lampadina che consenta loro di studiare e di guardare al futuro con maggiore fiducia. <p> <p><p> <p>Ragazzi e professori, bambini e maestri sono chiamati a fare un viaggio alla scoperta dell’energia: che cos’è e da dove proviene, come si produce e in che modo è stata scoperta. E poi a sensibilizzare i loro coetanei attraverso inchieste, video, giornalini, disegni, ma anche e-book, reportage fotografici, illustrazioni. Sarà possibile inviare gli elaborati entro il 31 marzo 2018. In palio per gli 8 vincitori, due per ogni ordine di scuola, un premio in denaro di 1.000 euro, che potrà essere impiegato per migliorare l’efficienza energetica della scuola o del territorio di appartenenza. <p> <p><p> <p>L’iniziativa si può condividere online, utilizzando l'hashtag #EnergiaLiberaTutti su Facebook, Instagram e Twitter, per postare foto o video relativi al tema dell’energia e ai momenti più belli del lavoro di gruppo.<p> <p><p> <p>Per maggiori informazioni e scaricare il bando:  www.immaginiperlaterra.it <p> <p><p> <p> <p> <p> <p> <p><p> <p> <p><p> <p>", "time": "2017-12-07T00:00:00+01:00", "type": "scienza"}
{"title": "Record di anidride carbonica nell’aria. L’Onu: “Pianeta sempre più inospitale” ", "url": "https://www.lastampa.it/2017/10/31/scienza/record-di-anidride-carbonica-nellaria-lonu-pianeta-sempre-pi-inospitale-nW0nlQVl5wLQ4lQntVfzOM/pagina.html", "review": "", "content": "<p> <p>Sarà sempre più difficile riuscire a limitare gli effetti più disastrosi del cambiamento climatico, prodotto dall’attività umana dall’inizio dell’era industriale. Lo confermano i dati diffusi ieri dalla Wmo, l’organizzazione meteorologica mondiale, l’agenzia dell’Onu che monitora clima e atmosfera. Ebbene, nel corso del 2016 la concentrazione di anidride carbonica nell’atmosfera del nostro pianeta (il più diffuso dei gas climalteranti) ha superato il nuovo record degli ultimi 800mila anni. In media, nel corso del 2016, la presenza di CO2 nell’aria ha raggiunto quota 403,3 parti per milione (ppm) di concentrazione, contro le 400 ppm registrate nel 2015. Si tratta di un aumento, nel giro di soli dodici mesi, particolarmente forte e dunque preoccupante, visto che nello scorso decennio l’aumento medio è stato di 2,1 ppm ogni anno.<p> <p> <p> <p>Lo studio, che utilizza navi, aerei, e stazioni a terra per misurare le emissioni, afferma che la CO2 nell’atmosfera cresce 100 volte più velocemente rispetto alla fine dell’Era glaciale a causa della crescita della popolazione, l’agricoltura intensiva, la deforestazione e l’industrializzazione. L’ultima volta che la Terra registrò simili concentrazioni di anidride carbonica era nel Pliocene, da tre a 5 milioni d’anni fa: allora la temperatura era di 3 gradi superiore all’attuale, e il livello del mare tra i 10 e i 20 metri superiore a quello di oggi. Nel 1750 la concentrazione di CO2 era di 280 ppm, il 145% in meno rispetto ad oggi.<p> <p><p> <p><p><p><p><p><p> <p><p> <p>Secondo gli scienziati a provocare questa accelerazione - nonostante la sostanziale stabilizzazione delle emissioni mondiali, che è una buona notizia, ma non sufficiente - è stata la presenza nel 2016 del fenomeno meteo del continente australe “el Nino”, che ha interagito con la vegetazione dei continenti aumentando gli incendi e rendendo meno efficace l’assorbimento della CO2 da parte delle foreste.<p> <p><p> <p><p><p><p><p><p> <p><p> <p>C’è da preoccuparsi, perché anche se bene o male le economie mondiali sono riuscite a tenere fermo (ma non ridurre, come dovrebbe) il livello di emissioni di gas serra, di questo passo in venti anni o giù di lì arriveremo alle 450 ppm. Il che significa che saranno superati i 2 gradi di aumento della temperatura globale, cosa che secondo la scienza produrrà disastri meteo sul pianeta. Gli impegni stabiliti dagli Stati alla COP di Parigi del 2015 - peraltro parzialmente sabotati nel caso degli Stati Uniti - sono decisamente insufficienti a centrare questo obiettivo, dirà oggi il rapporto dell’Unep sul cosiddetto emissions gap, ovvero il differenziale di emissioni. Di qui la grande preoccupazione di Petteri Taalas, segretario generale del Wmo: «Senza rapidi tagli nelle emissioni di CO2 e degli altri gas serra - ha detto - inevitabilmente finiremo per registrare pericolosi aumenti della temperatura entro la fine del secolo, molto al di sopra dell’obiettivo di Parigi. Le generazioni future erediteranno un pianeta molto più inospitale».<p> <p><p> <p><p><p><p><p><p> <p><p> <p>E tra l’altro, fa notare il fisico Gianni Silvestrini, direttore scientifico del Kyoto Club, oltre agli Usa c’è un altro paese che sta facendo male: «È l’Italia - rivela - dove le emissioni negli ultimi due anni sono addirittura aumentate, cosa che rende difficile centrare gli obiettivi Ue del 2030». Per fortuna, c’è chi sta facendo molto meglio: è la Cina, il principale responsabile produzione mondiale di CO2, che hanno visto un leggero calo delle emissioni sia nel 2015 che nel 2016. Un po’ di tempo per salvarci c’è ancora. <p> <p><p> <p> <p> <p> <p> <p><p> <p> <p><p> <p>", "time": "2017-10-31T07:00:00+01:00", "type": "scienza"}
{"title": "Terremoto, tutte abitate le “SAE” del Consorzio Nazionale Servizi ", "url": "https://www.lastampa.it/2018/09/18/scienza/terremoto-tutte-abitate-le-sae-del-consorzio-nazionale-servizi-8v3GRPzZaLMTicIjTThFOK/pagina.html", "review": "", "content": "<p> <p>Nel pieno rispetto dei tempi previsti dai contratti (in molti casi anche prima) il CNS ha consegnato le oltre 1900 SAE ordinate dalle Regioni Lazio (774), Umbria (752), Marche (386) nelle aree colpite dal terremoto dell’Italia centrale.<p> <p><p> <p>Quasi tutte le SAE sono abitate, questo grazie al grande lavoro svolto dal Consorzio, che nei periodi di maggiore attività ha mantenuto una media di 11 SAE consegnate al giorno.<p> <p><p> <p><p><p><p><p><p> <p><p> <p>Moduli solidi, efficienti, quelli costruiti dal CNS, che hanno retto perfettamente alle ultime scosse dell’aprile del 2018 nella Regione Marche, grazie alla grande qualità dei componenti, tutti di primarie ditte italiane. Tutte le SAE del CNS prevedono moduli in acciaio da 40, 60 e 80 metri quadri, adatti a qualsiasi condizione climatica. Il solaio di copertura è adatto a sopportare un peso di 300 chili (due metri di neve fresca) e una spinta al vento di circa 200 chili; tutte le strutture sono state realizzate con grande attenzione dal punto di vista energetico, sono dotate di pannelli fonoassorbenti e isolanti che consentono una classificazione energetica in classe 1. <p> <p><p> <p><p><p><p><p><p> <p><p> <p>Sul solaio, inoltre, è posizionato un pannello solare ad accumulo. Le SAE progettate dal Cns sono dotate, poi, di impianto termico autonomo costituito da una caldaia a condensazione e da radiatori in alluminio. Tutti i serramenti e le persiane prevedono l’oscuramento. C’è anche una pensilina di legno per dare un aspetto più gradevole e per proteggere l’ingresso dalle nevicate.<p> <p><p> <p>Tutte le SAE del CNS sono smontabili e riutilizzabili, con una garanzia di 4 anni.<p> <p> <p> <p> <p> <p><p> <p> <p><p> <p>", "time": "2018-09-18T20:00:53+01:00", "type": "scienza"}
